[
    {
        "title": "Anaruk, chłopiec z Grenlandii",
        "content": "\\hStreszczenie szczegółowe\\h  Anaruk był 12-letnim chłopcem, który żył na Grenlandii. Ten mały Eskimos miał okazję poznać polarnika, z którym się zaprzyjaźnił. Razem z Anarukiem do polarnika przychodzili także inni chłopcy. Mężczyzna wzbudzał naturalne zaciekawienie. Chłopcy zwracali uwagę na jego bagaż. Okazało się, że mężczyzna miał bowiem inne ubrania, niż te, które oni znali. Ubrania Eskimosów były uszyte ze skór zwierząt, a te, które nosił polarnik były zupełnie inne. Ciekawiły chłopców także żelazne noże, które miał w swoim ekwipunku. Mimo pierwszego zainteresowania dzieci, to polarnik miał okazję bliżej poznać Grenlandię i ludzi tutaj mieszkających niż oni jego. Grenlandia zajmuje całkiem spory obszar. To państwo, które jest siedem razy większe od Polski. Jego powierzchnia liczy dwa miliony kilometrów kwadratowych. Minusem jest trwająca tutaj przez większą część roku zima. Dlatego kiedy na trzy miesiące robi się cieplej i przychodzi lato, rodzina Anaruka, a także inni mieszkańcy Grenlandii polują na zwierzęta, aby zaopatrzyć się z zapas mięsa na trudniejsze miesiące. Bardzo pomocne okazują się tutaj kajaki, które wykonane są, jakżeby inaczej, ze skór i kości zwierząt. W tym czasie Eskimosi mieszkają w pobliżu morza, w specjalnie przygotowanych do ze skór namiotów. To położenie ułatwia im polowanie, w którym są mistrzami. Cenną pomocą jest dla nich harpun, który pozwala upolować często naprawdę duże zwierzę.  Polowanie, szczególnie to, które pozwala gromadzić zapasy, jest dla całej wioski bardzo ważne. Nic więc dziwnego, że myśliwi wracający z łupami są gorąco witani. Podziałem zdobyczy zajmują się mężczyźni, którzy od razu przechodzą do ćwiartowania zdobyczy i dzielenia się odpowiednio dużymi kawałkami mięsa zwierzyny. Wszystko przebiega jednak w bardzo dobrej atmosferze. Tutaj nikt się nie kłóci, nie walczy, nie złości. Jeśli już dochodzi do drobnego konfliktu lub sprzeczki, mężczyźni stają naprzeciwko siebie w dość teatralnych pozach i obrzucają się ironicznymi piosenkami. Zwycięstwo w starciu przypada temu, kto zaprezentuje śmieszniejsze i bardziej dowcipne piosenki. W społeczności Eskimosów nie istnieje także problem kradzieży. Tutaj po prostu nie ma złodziei. Każdy może coś pożyczyć, natomiast nikt nie wyobraża sobie, aby można było czegoś nie oddać. Takie podejście pozwala uniknąć w wiosce wielu konfliktów. Mieszkańcy żyją ze sobą w absolutnej zgodzie. Zasady funkcjonowania eskimoskiej społeczności są dla wszystkich mieszkańców bardzo jasne, co sprawia, że udaje się uniknąć wielu problemów. Każdego wędrowca Eskimosi przyjmą serdecznie, nakarmią i zaopiekują się zmarzniętym, głodnym człowiekiem. Taki wędrowiec może także u nich liczyć na miejsce do spania.  To oczywiście nie oznacza, że problemy nie istnieją. Jeśli jednak ktoś skrzywdzi innego z mieszkańców, zbiera się sąd, który wymusza właściwie na winowajcy przyznanie się do winy. W świecie Eskimosów jest to naprawdę wystarczająca kara w zdecydowanej większości przypadków. Zdarza się jednak, że ktoś swoim postępowaniem wyjdzie właściwie przeciwko całej osadzie lub większej grupie mieszkańców. W takiej sytuacji musi odejść – zabiera ze sobą trochę jedzenia, broń i opuszcza osadę.  W okresie letnim wszyscy pracują na to, aby jak najlepiej zabezpieczyć się na zimę. Jednym ze sposobów jest polowanie na reny. W tym polowaniu biorą udział właściwie wszyscy, cala gromada nie tylko mężczyźni, lecz także kobiety, starcy, dzieci. Najpierw buduje się specjalny szlak z kamieni, potem kobiety, dzieci i osoby starsze okrążają stado renów. Z krzykiem specjalnie starają się zagonić zwierzęta na ten ułożony kamienny szlak. W tym czasie mężczyźni strzelają z łuku lub rzucają dzidami w kierunku zwierząt. Polowanie się trwa niewiele dłużej niż kwadrans. Następnie mężczyźni dzielą mięso, ściągają skórę, a kobiety zajmują się dalszą obróbką. Najczęściej kroją poszczególne kawałki na bardzo cienkie paski, które następnie wykładają na słońce i odpowiednio suszą. Dobrze wysuszone kawałki magazynowane są pod ciężkimi kamieniami. Tak przygotowane mięso jest bardzo cennym źródłem pożywienia w trakcie długich zimowych miesięcy. To jednak nie wszystko. Po polowaniu z niektórych części upolowanych zwierząt gotuje się także zupę. To spore wydarzenie, ponieważ rzadko kiedy zdarza się tutaj okazja do zjedzenia ciepłego posiłku. Podstawę zupy stanowią kopyta renów, a także ich czaszki i kości. Mimo że nie wszystko jest w pełni oczyszczone, Eskimosi jedzą zupę ze smakiem. Ciepły posiłek to wyjątkowe wydarzenie. Brakuje tutaj warunków do gotowania, więc najczęściej sięgają oni po surowe, ewentualnie wysuszone mięso. Zimą jest szczególnie trudno. Płonące lampy pomagają stopić śnieg w wodę do picia, czasami z pomocą tego ciepła udaje się także ogrzać trochę mięsa.  Polarnik dotarł do osady Eskimosów tuż przed zimą, miał więc okazję obserwować bardzo dynamiczne przygotowania do tego najtrudniejszego okresu w roku. Mężczyźni dużo i często polowali. Często wypuszczali się na bardzo dalekie wyprawy. W tym samym czasie kobiety zajmowały się przygotowaniem odzieży na zimę. Szyły nowe ubrania, reperowały te niż zniszczone. Cała aktywność osady była nastawiona na jak najlepsze zabezpieczenie się przed nadchodzącą zimą. Kluczowe było oczywiście zdobycie mięsa, bo od zgromadzonej jego ilości zależało, czy mieszkańcy osady nie będą głodować.  Anaruk, mimo że jeszcze bardzo młody, chciał mieć swój udział w pracy na rzecz dobra osady. Chciał pomóc i przekonał do tego również Omialika, który był jego najlepszym przyjacielem. Wspólnie postanowili, że także i oni dadzą coś od siebie osadzie i upolują jakieś zwierzę. Chłopcy wybrali się w długą podróż, po jakimś czasie się zmęczyli, a ponieważ nie napotkali żadnej zwierzyny, postanowili zawrócić. Kiedy już mieli wracać, Omialik dostrzegł jednak stado pardw. Niewiele myśląc, rzucił się w ich kierunku, aby spróbować zapolować. Anaruk jednak został sam. W pewnej chwili usłyszał plusk w wodzie. Mogła to być foka lub inne zwierzę, Anaruk wiele nie myśląc, na oślep rzucił więc harpunem. Chłopcu się poszczęściło. Okazało się, ku wielkiemu zaskoczeniu samego Anaruka, że była to foka, a chłopcu udało się ją upolować. Anaruk był przeszczęśliwy, ale fokę trzeba jeszcze było wyciągnąć na powierzchnię, co nie było wcale prostym zadaniem. Chłopiec był tak zajęty tym zadaniem, że w ogóle nie zwrócił uwagi na to, co się wokół niego działo. Niestety lód, na którym stanął Anaruk, był jeszcze bardzo świeży. Łatwo więc pękł pod naciskiem ciężaru chłopca. W ten sposób Anaruk znalazł się na dryfującej krze. Na szczęście w pobliżu pojawił się Omialik. Kiedy chłopiec zorientował się, co się dzieje, pobiegł po pomoc do osady. Wkrótce do Anaruk dotarł jego ojciec, Tugto. Nie zastanawiając się nad tym, że ryzykuje także własne życie, uratował chłopca. Rodzice po wszystkim mieli dla Anaruka dwa przeciwstawne komunikaty. Z jednej strony byli z niego bardzo dumni. Samodzielne upolowanie foki w jego wieku było nie lada osiągnięciem. Z drugiej jednak strony – na upomnienie zasługiwało narażenie życia swojego, a także ojca, który zmuszony był ratować Anaruka. Niewątpliwie był to ważny i emocjonujący dzień w życiu chłopca.  W końcu nadeszła zima. Kiedy tylko pojawił się pierwszy śnieg, Eskimosi opuścili letni obóz i przenieśli się w głąb wyspy. Czekały ich trudne miesiące. Na Grenlandii bowiem przez cztery miesiące w roku w ogóle nie wschodzi słońce. To tak zwracana noc polarna, długa i trudna do przetrwania dla człowieka, dlatego tak ważne jest dobre przygotowanie się do tego okresu. W tym czasie panuje bardzo ostry mróz, nieustannie bardzo intensywnie wieje wiatr, regularnie pojawiają się zamiecie śnieżne. Bez odpowiednio przygotowanego schronienia trudno sobie wyobrazić możliwość przetrwania tego czasu. Eskimosi radzą sobie jednak z tym wyzwaniem znakomicie. Kluczem do sukcesu jest bardzo przemyślane schronienie, zbudowane z bloków stwardniałego śniegu. Najpierw szerokimi nożami wycinają pojedyncze elementy, a następnie budują z nich igloo. Mimo że zbudowane ze śniegu, takie mieszkanie w środku daje bardzo dużo ciepła (oczywiście jak na panujące wokół warunki). To schronienie na długie dni, tygodnie, a właściwie miesiące. W tym czasie jednak Eskimosi nie próżnują. Pracują intensywnie. Jedni robią broń z kości zwierząt. Przygotowują się tym samym na kolejny sezon polowania. Kobiety naprawiają odzież, szyją nową. Żyją jednak nie tylko pracą. Śpiewają, opowiadają sobie wzajemnie różne ciekawe historie. W trakcie kolejnego sezonu Anaruk miał okazję usłyszeć między innymi taką oto: Żyła sobie stara, samotna kobieta, która nie miała żadnej rodziny. Pozostali mieszkańcy osady dzielili się z nią mięsem, aby nie umarła z głodu. Któregoś dnia przynieśli jej zamarzniętego niedźwiadka. Byli przekonani, że zwierzę nie żyje. Okazało się jednak, że byli w błędzie. Wystarczyła odrobina ciepła, aby niedźwiadek się rozgrzał i zaczął się powoli ruszać. Kobieta otoczyła go opieką. Napoiła i nakarmiła zwierzę. Zwierzę się do niej przywiązało tak samo, jak ona do niego. Dzięki niedźwiadkowi kobieta przestała czuć się samotna. Zwierzę z czasem nauczyło się także reagować na jej mowę. W końcu niedźwiadek stał się nieodłącznym elementem osady. Jako maluch bawił się z dziećmi, kiedy dorósł, myśliwi zabierali go ze sobą na polowania. Okazało się bowiem, że niedźwiedź był doskonałym tropicielem. Dzięki jego pomocy w osadzie nigdy nie brakowało mięsa. Zawsze istniała jednak obawa, że ktoś potraktuje oswojonego niedźwiedzia jak każdą inną zwierzynę, którą trzeba upolować. Dlatego też staruszka uszyła niedźwiedziowi specjalny, kolorowy kołnierz, po którym można go było rozpoznać. Mieszkańcy osady uprzedzili także innych Eskimosów, aby nie strzelali do tego wyjątkowego zwierzęcia. Staruszka z kolei prosiła samego niedźwiedzia, aby nigdy nie zaatakował żadnego człowieka. Zwierzę zdawało się rozumieć jej mowę, przytakiwało bowiem cichym mruknięciem. Niestety jednak nie wszyscy byli gotowi zachować ten status quo. Jeden z myśliwych pochodzących z Północy przekonywał, że zamierza polować na tego wyjątkowego niedźwiedzia. Interesowało go bowiem jego wyjątkowe, śnieżnobiałe futro. Myśliwy ani myślał porzucić swojego pomysłu. Któregoś dnia w końcu nadarzyła mu się okazja do polowania na niedźwiedzia. Nie miał jednak szans w starciu ze zwierzęciem. Kiedy niedźwiedź długo nie wracał z polowania, można było się obawiać o jego los. W końcu się jednak pojawił. Wlókł za sobą człowieka. Był to właśnie ów osławiony myśliwy z Północy. Pojedynek wygrało zwierzę, a niedźwiedź, który nigdy wcześniej nie atakował człowieka, po raz pierwszy go nie tylko zaatakował, ale i zabił. Starsza kobieta była zrozpaczona. Zdawała sobie bowiem sprawę, że przyjaciele myśliwego nie zostawią tak tej sprawy. Była przekonana, że będą chcieli się zemścić i zabić niedźwiedzia. Kobieta postanowiła, że zwierzę musi uciekać z osady. Zdjęła mu więc kolorowy kołnierz, aby nie można go było po nim rozpoznać. Zanim go jednak ostatecznie pożegnała, dotknęła jego futra z boku ręką, która zabrudzona była sadzą. Podobno jeszcze przez bardzo długi czas myśliwi opowiadali o niedźwiedziu, który miał czarną plamę na boku i nigdy nie atakował ludzi. Po tej bardzo wzruszającej historii narrator przypomina zupełnie inną, wesołą historyjkę, którą opowiadał Tugto, ojciec Anaruka: Dotyczyła ona ptaków, które miały takie samo upierzenie. Dawno temu kolor piór każdego gatunku był właściwie taki sam. W końcu jednak zaczęło to przeszkadzać samym ptakom. Kiedy kruk i gęś się spotkały, postanowiły to zmienić. Miały dość nudy, więc kruk pomalował gęś, tworząc wyjątkowy deseń na białym tle. Dzieło kruka gęsi się bardzo spodobało, chciała mu się więc odwdzięczyć. Zrobiła jednak taki sam wzór. Kruk się zirytował, mówiąc, że taki wzór jest dobry dla gęsi, ale nie dla niego. Ta wyższość kruka sprawiała, że zirytowała gęś wylała resztę czarnej farby na kruka. Od tej pory ptak ten jest cały czarny.  Ojciec Anaruka miał jednak w zanadrzu także nieco bardziej smutne historie: Pewnego razu opowiadał o swojej młodości i wielkim pragnieniu, aby mieć strzelbę. Podobnie jak teraz jego syn, chciał brać udział w polowaniach. Dodatkowo był przekonany, że jeśli to on zacznie polować, to w osadzie już nigdy nie zabraknie jedzenia. Zdawał sobie sprawę, że broni nie dostaje się bez problemu. Wiedział jednak, że można ją kupić od białych ludzi, którzy pływają na ogromnych statkach. Wiedza, gdzie zrobić taki zakup, nie rozwiązywała jeszcze problemu. Tugto zdawał sobie bowiem sprawę, że aby dostać taką strzelbę w zamian trzeba oddać tym ludziom wiele skór, najlepiej z lisów – białych i niebieskich. Nie był jednak gotowy, aby się poddać. Przez dwie zimy uparcie i konsekwentnie polował na lisy, korzystając przy tym z pomocy innych myśliwych. Był bardzo zdeterminowany. Kiedy już nadeszła wiosna, w końcu wybrali najpiękniejsze skóry i udali się do białych marynarzy. Targowanie się nie przebiegało prosto, ale w końcu się udało. Tugto miał swoją wymarzoną strzelbę. Kiedy wracali do osady, nadarzyła się okazja, aby wypróbować strzelbę. Pojawił się bowiem mors, do którego Tugto chciał strzelić. Strzelba jednak nie wystrzeliła. Próbował nie tylko Tugto, lecz także pozostali jego przyjaciele. Nikomu się nie udało. Zakup nie zdał się na nic. Następnej zimy myśliwy z Południa uświadomił Tugto, że strzelba, którą kupił, jest nie tylko zepsuta, ale do tego bardzo stara i niestety raczej nie da się do niej kupić nabojów. Opowieść dawała do myślenia i uczyła, że niestety nie wszystkim i nie zawsze można ufać, a poświęcenie nie zawsze przynosi oczekiwane rezultaty.  Zima trwała nadal. Od czasu do czasu trzeba więc było opuszczać dom i wychodzić po ukryte mięso. Tugto zabrał ze sobą Anaruka, kiedy szedł po mięso morsa. Kiedy chłopiec poprawiał uprząż, usłyszał przeraźliwy krzyk ojca, który został zaatakowany przez niedźwiedzia. Chłopiec był przerażony. Zobaczył ojca, nad którym pochylał się biały olbrzym. Anaruk w pierwszym odruchu nie wiedział, co ma robić, ponieważ rzut oszczepem był dość ryzykowny. Chłopiec stał daleko, ale kiedy zobaczył, że niedźwiedź staje na dwóch łapach, nie zastanawiając się, rzucił się biegiem w kierunku zwierzęcia i wbił mu oszczep w pierś. Wiedział, że nie ma wystarczająco siły, więc drugi koniec oszczepu wbił w śnieg. Tego rozwiązania nauczył go kiedyś ojciec. Chłopiec przez moment myślał, że atak się jednak nie uda, a on sam zaraz zginie rozszarpany przez pazury niedźwiedzia. Kiedy jednak dalej przerażony otworzył oczy, okazało się, że niedźwiedź dalej stoi w pochyleniu, bo oszczep przebił go na wylot. W ten sposób Anaruk ocalił siebie i ojca. Tugto jednak cierpiał, tracił przy tym krew. Anaruk pomógł mu ułożyć się na saniach i wspólnie zawrócili do osady. Tam już odpowiednio zaopiekowano się rannym. Tugto przy tym wszystkim był bardzo dumny ze swojego syna. Każdemu w osadzie opowiadał, jak Anaruk ocalił mu życie. W końcu nadeszło zakończenie zimy i wszyscy radośnie przywitali dzień. Zaczął się długi dzień polarny, kiedy tym razem słońce w ogóle nie zachodziło. Wiosną Eskimosi ruszyli na poszukiwanie ptasich gniazd. Znajdujące się w nich jaja są dla nich doskonałym pożywieniem. Szczególnie te pochodzące od dzikich kaczek, edredonów. Te ptaki także stanowią cenne źródło mięsa, a ich skóry stanowią materiał na coś przypominającego bieliznę. W tym samym czasie rozpoczyna się także polowanie na pojawiające się w pobliżu wieloryby. Polarnik ma okazję obserwować, jak takie polowanie wygląda. Wrażenie robi przede wszystkim ogromna góra mięsa, którą staje się upolowany ssak. Zwierzę zostało przyrównane do czterech autobusów ustawionych jeden za drugim. Okazuje się, że ważyło około trzech ton.  Dwa dni po udanym polowaniu odbyła się uczta, na której pojawili się także mieszkańcy sąsiednich osad. Ucztowanie trwało bez przerwy cztery dni i trwałoby jeszcze trochę, gdyby nie to, że pojawił się statek wielorybniczy. Kapitan miał dla myśliwych propozycję pracy w roli harpunników, ale nikt z Eskimosów się nie zdecydował. Statek obrał kurs na Spitsbergen, więc polarnik postanowił skorzystać z okazji i zdecydował się opuścić wioskę Eskimosów. Rodzina Anaruka wyprawiła mu pożegnalne przyjęcie, sam Anaruk podarował mu zaś na pożegnanie swój amulet. Polarnik nie pozostał dłużny: Tugto podarował broń i amunicję, a Anarukowi namiot, śpiwór, kuchenkę, stalowe łopatki i toporki.",
        "Author": "Cezary Leżeński",
        "ReleaseDate": "1956",
        "Genre": "Książki dla młodzieży"
    },
    {
        "title": "Antygona w Nowym Jorku",
        "content": "\\hStreszczenie szczegółowe\\h AKT 1  SCENA 1 „Antygona w Nowym Jorku” Janusza Głowackiego rozpoczyna się monologiem policjanta, znajdującego się w parku, który jest zamieszkały przez bezdomnych. Widać kartonowe pudła, łachmany i plastikowe torby pędzone przez wiatr. Policjant opowiada o bezdomnych. Mówi, że nic do nich nie ma, bo są normalnymi ludźmi. Wspomina, że poznał wielu wykształconych i kulturalnych bezdomnych. Nazywa ich dobrymi Amerykanami, po czym poprawia się, tłumacząc, że bezdomni innych narodowości także kochają Amerykę, jak własną ojczyznę. Wspomina przy tym, jak 2 lata wcześniej był świadkiem manifestacji radykałów na Lower East Side. Był wówczas na służbie. Demonstranci byli pełni agresji i podpalili flagę USA. Nieoczekiwanie w obronie flagi stanęli bezdomni, zamieszkujący nowojorski Tompkins Square Park. Byli brudni, głodni i chorzy, ale nie zabrakło im sił, aby patriotycznie bronić symbolu Stanów Zjednoczonych. Bez namysłu zabrali płonącą flagę z rąk manifestantów, próbując ją jak najszybciej ugasić. To, co nie spłonęło, powiesili nad wejściem do parku, demonstrując tym samym swoje uczucia patriotyczne. Policjant mówi także o stosunkach łączących policję z bezdomnymi. Wspomina, że zdarzają się między nimi konflikty. Stwierdza, że bezdomni mają inne poczucie czasu i nie snują odległych planów, tylko skupiają się na tym, co wydarzy się wkrótce. Bezdomni śpią w dzień, gdy jest bezpiecznie, a czuwają w nocy, gdy grożą im napady, kradzieże i gwałty. Przez to bywają skołowani i zdezorientowani. Niektórzy uczciwi ludzie starają się pomóc bezdomnym, wesprzeć ich w szukaniu pracy i powrocie do normalności. Niewielu się to jednak udaje. Policjant wspomina bezdomnego z Columbus Circle, który wiecznie leżał śmierdzący i z nikim nie rozmawiał, aż udało się go zmotywować do działania i zaczął sprzedawać książki przy Central Parku. Policjant podkreśla, że nie były to byle jakie szmatławce, ale wartościowe książki. Interes ponoć szedł mu znakomicie. Czekał go sukces i rychła wyprowadzka z parku do własnego mieszkania, na które miał szansę zarobić, prowadząc swój księgarski stragan, ale zawistni bezdomni udusili go, a jego zwłoki wrzucili do rzeki. Policjant porusza także kwestię schronisk, do których bezdomni nie chcą się udać, ponieważ boją się tych miejsc. Policjant mówi (siarczyście przy tym klnąc), że przecież nie mają czego się bać, ponieważ liczba przestępstw w schronisku jest trochę większa niż tych, popełnianych w parkach, a przynajmniej w schronisku jest ciepło i jest dach nad głową. Na to bezdomni znów pytają, po co im to, a policjant odpowiada, że po to, by być cywilizowanym człowiekiem, oglądać telewizję, żeby spokojnie przygotować się do śmierci, która każdego czeka. Wreszcie zniecierpliwiony mówi, że nie jest filozofem, tylko policjantem i nie wie właściwie dlaczego. W tle widać, jak spod kupy łachmanów wydobywa się około 60- lub 70-letni mężczyzna, ubrany w kilka obdartych ciuchów, założonych jeden na drugi. Włącza magnetofon i muzykę.Słychać wezwanie z krótkofalówki i policjant wychodzi, dodając, że jeszcze wróci. SCENA 2 Park. Sasza obcina kieszenie płaszcza i usiłuje uruchomić swój mały magnetofon, by puścić „Strangers in the night” Franka Sinatry. Na scenę wchodzi 35-letnia Anita, pchając wózek z całym swoim dobytkiem. Magnetofon Saszy wciąż przerywa, wreszcie bohater klnie pod nosem. Anita pyta go, czy nie widział Johna. Sasza spogląda na nią i milczy, nieustannie walcząc z magnetofonem. Anita stwierdza, że Johnny'ego pewnie uwiodła ruda Mindi z nogą w gipsie, która prowadza się ciągle z innymi mężczyznami. Anita odgraża się, że jak zobaczy ją w towarzystwie Johna, to jej pokaże. Zapewnia jednocześnie, że przy niej, Johnny nawet nie spojrzałby na Mindi. Dodaje, że poprzedniej nocy było bardzo zimno i poszła spać do kotłowni. Proponowała też Johnowi, że za niego zapłaci, ale nie chciał. Teraz nie może go nigdzie znaleźć. Pyta Saszę, czy jako facet obraziłby się, gdyby poszła bez niego do kotłowni. Sasza wciąż się nie odzywa i usiłuje uruchomić magnetofon. Anita mówi, że przyniosła kawę dla Johna i cały dzień go szukała, a minionej nocy dała mu sweter z kaszmiru, który zdobyła z kościoła. Dodaje, że kaszmir jest najcieplejszy. Znów dopytuje Saszę, czy John był z Mindy. Sasza milczy, więc Anita uznaje, że Johnny jednak był z Mindi. Sasza mówi, że pogotowie zabrało Johna, bo umarł. Zapada milczenie. Anita mówi, że modli się za przyjaciela, ale do końca nie wierzy, że Johnny nie żyje. Ma nadzieję, że tylko zasnął, albo się upił. Sasza twierdzi, że policja powiedziała, że umarł. Anita przyznaje, że Indianin mówił jej dwa razy o karetce, ale mu nie wierzy. Sasza stwierdza, że gdyby żył, to karetka, by go nie zabrała. Anita obwinia się, że to wszystko przez kaszmirowy sweter, ponieważ kaszmir wchłania smutki. Gorsze od kaszmiru są według niej tylko poduszki. Kobieta płacze, po czym pokazuje Saszy swój sweter i mówi, że to akryl, z którego da się strzepnąć wszystkie smutki. Nie wie, co ma teraz robić. Sasza proponuje pershinga (wino), ale dodaje, że w sumie wszystko wypił. Anita pyta, czy Johnny mówił coś przed śmiercią, może coś o niej, bo się kochali. Sasza mówi, że nic nie słyszał. Anita opowiada o miłości Johnny'ego i dopytuje czy ktoś był przy nim, gdy umierał, licząc, że ta osoba mogłaby usłyszeć jego ostatnie słowa. Sasza stwierdza, że Johnny nic nigdy nie mówił. Anita dodaje, że tylko przez ostatnie 5 lat nic nie mówił, bo wcześniej – wręcz przeciwnie – był bardzo gadatliwy, żartował. Według Indianina Johnny zamarzł i umarł o godzinie 8. Sasza mówi, że dowiedział się, dopiero gdy pojawiła się policja. Anita zastanawia się, gdzie zawieziono ciało Johna. Sasza mówi, że na Hart Island, ale Indianin powiedział jej, że na Potter‘s Field. Okazuje się, że na jedno wychodzi, ponieważ Potter‘s Field znajduje się właśnie na Hart Island. Anita jest oburzona tym faktem, ponieważ jest to miejsce pochówku kryminalistów i bezimiennych nędzarzy. Odgraża się, że John miał arystokratyczne korzenie i pochodził z Bostonu. Pyta, czy Sasza jest arystokratą, ale ten zaprzecza, dodając, że jest Rosjaninem. Kobieta pyta o wyznanie i dowiaduje się, że mężczyzna jest Żydem. Anita stwierdza, że wobec tego Sasza zdecydowanie różni się od Johna pochodzeniem, a jej zmarły przyjaciel nie zasłużył na Potter‘s Field. SCENA 3 Sasza siedzi na ławce, gdy pojawia się 40- lub 50-letni Pchełka, który próbuje bezskutecznie zagadywać Rosjanina. Mówi, że jest strasznie zimno i dziś jest środa (rozpoznaje o po autach zaparkowanych po dwóch stronach ulicy). Aby wzbudzić zainteresowanie rozmówcy, wyjmuje spod płaszcza gazety i robi z nich czapkę, po czym wygłupia się, udając wpierw żołnierza, potem Stalina i Hitlera. W końcu siada na ławce, rozkłada czapkę i zaczyna czytać gazetę. Mówi, że w Chile Salvatore Mancini został arcybiskupem, dodając, że pewnie dobrze kombinował, żeby dostać awans. Sasza niewzruszony pali papierosa. Pchełka mówi, że ponoć świat powstał przez pomyłkę, co oznaczałoby, że życie na ziemi nie ma sensu. Dodaje, że takie głupoty opisują na pół strony, obelżywie komentując zdjęcie twórcy tej teorii. Sasza jest obojętny, wydmuchuje dym z papierosa tak, aby Pchełka nie mógł go nawet powąchać. Wreszcie Pchełka ze złością mówi, że Sasza sprawia, że czuje się fatalnie i nic dziwnego w tym, że Żydzi nie są lubiani. Pyta Saszę, o co ma do niego żal. Domyśla się, że może o 7 dolarów, które Sasza dał mu dzień wcześniej na flaszkę. W międzyczasie Sasza wyrzuca niedopałek do kosza, w którym tlą się śmieci – według Pchełki podpalone przez dzieciaki, które palą tam gołębie. Pchełka usiłuje wytłumaczyć się z utraconych pieniędzy i wyjaśnia, że gdy szedł do sklepu, dostał ataku padaczki, karetka zabrała go do szpitala, a lekarz powiedział, że jeszcze nie widział tak ostrego ataku epilepsji. Sasza nie reaguje na opowieści kumpla. Pchełka nie daje za wygraną i tłumaczy się dalej, że pewnie pieniądze wypadły mu z kieszeni podczas ataku. Dopowiada, że przecież w gazecie opisano przypadek bezdomnej Jenny, przy której po śmierci znaleziono 5000 dolarów. To tłumaczy napady na bezdomnych. Pchełka wspomina, że kiedyś cała rodzinka go obmacywała w poszukiwaniu pieniędzy, ale udawał, że śpi, żeby się nie narazić. Stracił wówczas scyzoryk i 2 papierosy. Pchełka stwierdza, że obcięcie kieszeni płaszcza przez Saszę było dobrym pomysłem. Powtarza znów, że najwyraźniej pieniądze mu ukradziono. Sasza się zaśmiał i powiedział, że Indianin widział Pchełkę, jak ten kupuje 3 flaszki pershinga. Wypomina, że dał mu pieniądze na alkohol, a Pchełka perfidnie wszystko wypił sam, nie częstując nawet Indianina. Pchełka się wypiera i oskarża Indianina o kłamstwo. Sasza dodaje, że za resztę z flaszek Pchełka poszedł spać do kotłowni. Pchełka znów zaprzecza i powtarza, że miał atak, był w szpitalu i lekarz może to potwierdzić. Indianina uważa za niewiarygodnego, ponieważ ma złamany nos i wybite zęby, bo jego ataki padaczki rzucają nim we wszystkie strony.  Twierdzi, że Indianin mu zazdrości, że podczas ataku wprawdzie wysoko podskakuje, ale zęby ma całe. Nazywa siebie dzieckiem szczęścia, ponieważ, gdy matka chciała go utopić po urodzeniu, z pomocą pojawiła się babka i go ocaliła, przekonując, że zabicie dziecka jest niemal takim samym grzechem, jak posiadanie nieślubnego. Sasza ironizuje, mówiąc, że najwyraźniej miał religijną matkę, a Pchełka potwierdza, że była na każdej mszy. Zapytany, dlaczego sam nie chodzi do kościoła, odpowiada, że kiedyś go tam okradziono tygodniowej pensji. Sasza mówi, że Indianin wspomniał, że Pchełka chciał wytargować wejście za dolara zamiast dwa u Pijawki, który wpuszcza do kotłowni. Dodaje, że Pijawka to oszust, bo tak przykręca kurki, żeby nie dało się w kotłowni wytrzymać z gorąca, dlatego wszyscy wychodzą po 3 godzinach. Pchełka broni Pijawki, mówi, że to uczciwy Polak i zaprzecza, że w ogóle był w kotłowni. Sasza zarzuca im chciwość i zazdrość, ale Pchełka się z tym nie zgadza. Sasza wytyka Pchełce, że zazdrości awansowanemu biskupowi i nawet nie wie, gdzie jest Chile. Pchełka mówi, że to nieprawda i że sprzeciwia się nieuczciwości w kościele. Ponadto broni dalej Pijawkę. Rosjanin wskazuje, że w kotłowni nawet szczury nie wytrzymują wysokiej temperatury. Wchodzi Anita ze swoim wózkiem i zaczyna coś mówić o Indianinie, ale Pchełka ją obraża. Sasza kontynuuje wątek kotłowni, dodając, że jak ludziom jest gorąco i spoceni wychodzą na chwilę na dwór, by ochłonąć, to Pijawka każe im ponownie płacić za wejście, w rezultacie czego biedacy przeziębiają się i umierają na zapalenie płuc. W 3 tygodnie zimy zmarło już 12 osób. Pchełka znów mówi, że Pijawka jest uczciwym katolikiem i zbiera na podróż do Watykanu, a on nic nie wie o tej kotłowni, bo był ostatniej nocy w szpitalu po ataku padaczki, dostał tam kawę i kanapkę oraz środek na insekty. Niespodziewanie Anita stwierdza, że widziała Pchełkę w kotłowni ubiegłej nocy, jak zajął najlepsze miejsce, wyganiając jakiegoś dziadka. Wytrzymał tam całą noc, bo był daleko od kotła. Sasza wierzy Anicie. Pchełka stanowczo zaprzecza i wyzywa Anitę od najgorszych, próbując ją przegonić. Anita rzuca na niego klątwę, a Pchełka mówi, że w czasie wojny golili włosy takim konfidentkom, jak ona. Wyzywają się wzajemnie i ubliżają sobie. Sasza próbuje uciszyć Pchełkę, ale nieskutecznie. Polak mówi, że nikt w parku nie chce mieć nic wspólnego z Anitą, ale ona twierdzi, że Johnny ją kochał. Pchełka zarzuca kobiecie, że przyczepiła się do Johnnego i ten przez nią teraz nie żyje. Wreszcie Anita wychodzi gdzieś pospiesznie, rzucając na odchodne, że Pchełka i tak był w kotłowni.Pchełka nazywa Anitę biznes woman, przypuszczając, że pobiegła do baptystów po darmowe ciuchy. Nazywa ją nieprzyzwoicie i dopytuje przyjaciela, komu wierzy. Sasza odpowiada, że wierzy Anicie. Pchełka urażony obraża się i odchodzi. SCENA 4 Sasza zaczyna pakować do pudła swoje rzeczy. Pchełka widzi to i ogarnia go przerażenie. Sądzi, że przyjaciel chce wrócić do Rosji. Mówi mu, że przecież nie ma kasy na bilet, poza tym trzeba mieć nie po kolei w głowie, żeby wracać z Nowego Jorku do Moskwy, a zresztą taką możliwość mają tylko ci, którzy zgodzą się być agentami KGB. Sasza ignoruje gadułę i każe mu się odczepić. Pchełka idzie w zaparte i mówi, że przecież nie może wrócić do matki bez zębów (choć Sasza ma wszystkie zęby). Dodaje, że w Rosji jest  bieda i w ogóle Sasza nie ma dokąd wracać. Ten odpowiada, że pojedzie do mieszkania matki. Pchełce brakuje już argumentów. Lamentuje, że Sasza pakuje się z powodu głupich 7 dolarów, podczas gdy Cygan nie oddał Johnny’emu kiedyś aż 30 dolarów, wrócił pijany w nowiutkich butach, a Johnny nic mu na to nie powiedział. Sasza przypomina, że Johnny nic do nikogo nie mówił. Pchełka przyznaje mu rację i wspomina, że Cygan z żalu się powiesił, a on chciał Johnny’emu dać, chociaż te nowe buty po zmarłym, ale tamten ich nie chciał. Za to Pchełka, zabrał sobie ząb Cygana na szczęście i proponuje go Saszy. Pyta, jaką korzyść będzie miał z wyjazdu, na co Sasza odpowiada, że taką, że nie będzie tam Pchełki. Pchełka proponuje Saszy resztkę pershinga z politurą, ale tamten odmawia. Sasza zbiera rzeczy i przygotowuje się do odejścia. Pchełka pęka i przyznaje się do winy, klnąc przy tym siarczyście. Przyznaje, że wydał pieniądze na kotłownię i 3 pershingi, które sam wypił. Sasza ironicznie nie dowierza, a Pchełka wścieka się i pyta czego jeszcze od niego oczekuje. Może go pocałować w tył, paść na kolana, napluć na twarz, byle nigdzie nie jechał. Sasza odpowiada, że chciałby hamburgera. Słychać krzyk mężczyzny. Sasza odkłada pudło, wypija pozostały alkohol i siada na ławkę. Pchełka oddycha z ulgą. Rosjanin opowiada o tym, jak ludzie w parku tracą zmysły tak, jak na przykład wariat z Jamajki, który pchnął dziewczynkę pod koła auta. Wzięli go do psychiatryka tylko na 3 dni, uznając, że jest zbyt niebezpieczny na szpital. Pchełka podejrzewa siły natury o powodowanie tych ludzkich szaleństw, ale Sasza dodaje, że w domach ludzie tak samo świrują. Opowiada o tym. Jak mieszkał w Leningradzie i za ścianą KGB prowadziło przesłuchania w dzień i w nocy. Wciąż było słychać straszne krzyki. Jego ojciec włączał głośno muzykę, aby zagłuszyć te dźwięki. Wspominał, że ojciec nie lubił muzyki, tylko malarstwo i dzieło Boscha pt. Piekło muzyczne, które porównywał do ich mieszkania. Pchełka myślał, że Bosch był Żydem, a okazało się, że Hiszpanem. Sasza nazywa Pchełkę idiotą. Dodaje, że ojciec marzył o wyjeździe do Madrytu, by zobaczyć ten obraz na własne oczy, ale nie udało mu się to nigdy. Rozmowa schodzi na Żydów. Pchełka mówi, że wszyscy Żydzi są przewrażliwieni, ale on nie jest antysemitą. Sasza wspomniał, że jedna sąsiadka powiedziała o nim, jak się urodził: „Taki mały, a już Żyd”. Pchełka podsumowuje to jako wyraz współczucia ze strony kobiety. Opowiada, jak w czasie wojny Polacy wydawali Żydów, którzy uciekli z transportu. Potem żałowali, bo jeden Masiak we wsi Żyda ocalił i po wojnie dostawał od niego pieniądze i paczki z Izraela, a jego rodzina żyła dzięki temu w dostatku. Od tej pory w Polsce nie wydaje się już Żydów, szczególnie w tej wsi. SCENA 5 Policjant opowiada o radzieckiej propagandzie, która polegała na kręceniu materiałów z bezdomnymi i puszczania ich w telewizji, jako obraz życia w Nowym Jorku. Dodaje, że był to rosyjski argument, gdy prezydenci USA rozmawiali z Gorbaczowem o łamaniu praw człowieka w Rosji. Policjant opowiada o Nowym Jorku, jako o centrum światowej demokracji, w której każdy ma te same prawa i obowiązki. Za przykład daje sytuację, w której prezydent przychodzi do parku i łamie prawo. Będzie wówczas ukarany na takich samych zasadach jak zwykły obywatel. Policjant opisuje fazy działalności policji. Zwraca się przy tym do przypadkowej kobiety na widowni. 1 etap polega na uprzejmym poinformowaniu delikwenta o tym, że to, co robi, jest zakazane prawem. Jeśli ktoś przeprosi i przestanie to robić, wówczas policjant dziękuje za współpracę. Jeśli jednak ktoś odpowie niegrzecznie, obrażając policjanta licznymi przekleństwami, wtedy policjant przechodzi do fazy 2 – ostrzeżenia. Wówczas stróż prawa mówi, co grozi za dalsze popełnianie przestępstwa. Jeśli i to nie działa i ktoś ponownie obraża policjanta, używając niewybrednych epitetów, wówczas policjant zmuszony jest podjąć działania fazy 3, 4, 5 itd. Jest to moment, w którym stróż prawa musi zachować szczególne wyczucie, aby nie pogwałcić praw i godności człowieka, a jednocześnie skutecznie egzekwować poszanowania dla litery prawa. Musi zdecydować czy zakuć kogoś kajdanki, wykręcić przy tym ręce czy powalić na ziemię, użyć pałki lub wlec po ziemi. Wszystko zależy od sytuacji i stanu, w jakim znajduje się przestępca. Policjanta znów wzywa walkie-talkie i wychodzi. SCENA 6 Pchełka namawia Saszę na sprzedaż nerki za 400 dolarów, próbując udowodnić, że dwie nerki i tak nie są potrzebne. Przyznaje się, że będzie miał z tego marne 10 proc. Dodaje, że zabieg jest nieinwazyjny i szybko się po nim dochodzi do siebie, a oprócz kasy za nerkę, można spokojnie leżeć sobie w szpitalnym łóżku, zajadając kanapki z szynką. Mówi, że on swoją nerkę sprzedał w Polsce, dzięki czemu mógł wyjechać do USA. Sasza drąży zbyt niską według niego cenę, ale Pchełka uparcie stoi przy swoim. Dodaje, że taki Johnny umarł z dwoma nerkami i na niewiele mu się obie przydały. SCENA 7 Przychodzi Anita. Zaczyna opowiadać o swojej wizji z gołębiami, ale Pchełka opryskliwie ją odgania. Anita uparcie kontynuuje i mówi, że pomyślała, że jak zobaczy pod kościołem parzystą liczbę gołębi, to powinna pogodzić się z pochówkiem Johnny’ego na Potter`s Field. Liczba nieparzysta miałaby wróżyć konieczność działania w zakresie godnego pochówku. Stało się tak, że zobaczyła 8 gołębi, ale zaraz jeden odleciał i zostało nieparzyste 7. Anita odczytuje to, jako znak, że tylko pozornie miała się pogodzić z sytuacją i pora wziąć sprawy w swoje ręce. Sasza i Pchełka nie widzą możliwości działania w tej sprawie bez pieniędzy, ponieważ pogrzeb wiąże się z ogromnymi kosztami. Anita przyznaje, że ma tylko 19,5 dolara. Pchełka nie wierzy, więc Anita pokazuje pieniądze Saszy. Pchełka od tej pory przymila się Anicie, licząc, że coś z tej sumy mu wpadnie. Spokojnie wylicza jej, że normalny pogrzeb kosztuje ze 2000 dolarów, kremacja człowieka – 800, a psa – 400. Próbuje jej tym samym wyjaśnić, że 19,5 nie wystarczy na pogrzeb w żadnej formie, ale można za to we wspólnym gronie uczcić pamięć zmarłego -  napić się i zjeść coś dobrego. Dodaje, że przecież teraz to oni są rodziną Johnny’ego i należy mu się nie tylko pershing, ale lepiej – stolicznaja. Anita mruczy pod nosem, że Potter`s Field to więzienie. Zniecierpliwiony Pchełka mówi, żeby dała już spokój i kupiła flaszkę. Anita upiera się, że bezimienny grób jest zły dla duszy. Sasza próbuje pocieszyć Anitę, mówiąc, że widział Potter`s Field z miejsca, gdzie składują trumny i nie wygląda to źle. Odbierają je dwa razy w tygodniu i transportują na wyspę, która wygląda jak zoo w Leningradzie. Pchełka ukradkiem sięga po buty narciarskie, które Anita ma na wózku, ale dostaje po łapach. Anita proponuje sprzedaż butów na 4 dolary, ale Pchełka chce tylko popatrzeć. Anita wraca do tematu pochówku 5 trumien na raz, ze względu na przepełnienie cmentarza. Pchełka nie widzi w tym problemu, więc Anita życzy mu, żeby leżał pod czterema bandytami. Pchełka snuje plany przyjazdu Joli do Nowego Jorku. Mówi, że będą przez rok pracować i odkładać sobie pieniądze, żeby kupić w Polsce dom z amerykańską flagą. Anita przerywa mu, pytając, czy wie, co oznacza Potter`s Field i za jakie pieniądze jest kupiony. Opowiada o judaszowych pieniądzach, które biblijny zdrajca przekazał na Pole Garncarza (ziemię, którą kapłani kupili od garncarza), aby wyczyścić swoje sumienie. Miało to być pole do pochówku cudzoziemców. Pchełka nie widzi związku, ale Sasza go dostrzega. Anita orientuje się, że jest środa, zatem ciało Johnny’ego powinno nadal czekać na brzegu na przewiezienie na wyspę. Kobieta wpada na pomysł, aby zabrać ciało Johnny’ego i pochować go w parku, gdzie niedawno przekopywana była ziemia, więc powinna być łatwa do kamuflażu grobu. Mężczyźni nie wierzą w to, co słyszą. Pchełka żywiołowo komentuje bezsensowność i nierealność planu Anity. Sasza też nie widzi możliwości realizacji celu. Anita oczekuje, że Sasza i Pchełka się tym zajmą, bo jej nie wpuszczą z wózkiem ani do metra, ani do autobusu, a podróż tymi środkami lokomocji będzie konieczna, aby dostać się na miejsce i z powrotem. Dopiero gdy proponuje w zamian 19,5 dolara i buty narciarskie Pchełce dla Joli – Polak zaczyna kombinować, jakby ten plan zrealizować. Próbuje też przekonywać do działania Saszę. Anita prosi Saszę o pomoc i obiecuje mu pilnować jego pudła z rzeczami, a także daje mu pieniądze. SCENA 8 Sasza i Pchełka są już na molo na Bronxie i szukają ciała Johnny’ego w stercie trumien. Otwierają trzecią trumnę, wyzywają na ilość gwoździ, którymi jest zbita. Pchełka wskazuje kolejną, co do której ma dobre przeczucia. Na ziemi znajduje zdjęcie czarnoskórego mężczyzny i postanawia wysłać je Joli jako swoje. Widząc drugie, proponuje Saszy, aby je zabrał i wysłał siostrze w Izraelu. Kompletnie nie widzi problemu w tym, że na zdjęciu jest obca osoba, zupełnie niepodobna do żadnego z nich. Mocując się z wiekiem trumny, Pchełka znów rozmarza się nad przyjazdem Joli. Opisuje ją jako seksowną, zgrabną kobietę w szpilkach i z obfitym biustem. Wizualizuje sobie jej przyjazd do Stanów i moment, gdy podjeżdża taksówką pod park, płaci kierowcy, który na nią czeka z bagażami, podczas gdy ona idzie zwinnym krokiem parkową aleją, śledzona wzrokiem zachwyconych bezdomnych. Widzi, jak odmawia Indianinowi wódki i idzie wprost w ramiona Pchełki, nie zwracając uwagi na to, jak ten wygląda, bo liczy się tylko ich miłość. Wyobraża sobie zazdrość Pixi, która jest z dealerem heroiny. I widzi dalej, jak idzie z ukochaną przez park, daje Joli buty narciarskie i odjeżdżają taksówką. Indianin dostaje ataku, a Sasza tęskni za swym jedynym przyjacielem. Pchełka opowiada o swoim marzeniu, nie przeszkadzając sobie w otwieraniu kolejnych wiek trumien, jednakże w żadnej nie widać Johnny’ego. Gdy pies zaczyna ujadać, Sasza mówi Pchełce, aby rzucił mu jeszcze parówek, ale okazuje się, że Polak zeżarł trzy paczki, dodając, że szkoda ich było dla psa. Po otwarciu następnej trumny mężczyźni widzą w niej Johnny’ego, ale Pchełka dostaje ataku epilepsji. SCENA 9 Na scenę wraca policjant ze swoim monologiem o działalności policji. Zwraca się do kolejnej kobiety z widowni, z przykładem sytuacji, w której osoba dostaje mandat i umiera. Okazuje się, że śmierć nie zawsze zamyka sprawę dla policji. Tak się stało na przykład na Bronxie, gdzie znaleziono cztery otwarte trumny i brak jednego ciała. Zaskoczeni strażnicy z Potter`s Field nie wiedzieli, co zrobić, więc policjant zapytał ich, czy ten człowiek, którego zwłoki zniknęły, na pewno był martwy. Dodał kolejną anegdotę o mężczyźnie, który zniknął z kostnicy. Gdy lekarze przymierzali się do sekcji, znaleźli tylko worek po denacie. Szukając ciała, policjant zapytał lekarza, czy jest pewien, że tamten człowiek był martwy, na co medyk odpowiedział z wyrzutem, że wszystko jest możliwe, skoro ma tyle roboty. Wracając do ciała z Potter`s Field: okazało się, że w szpitalu nie ma akt pacjenta, którego ciało zostało umieszczone w trumnie, która została otwarta, ale pielęgniarka zapamiętała go, jako białego mężczyznę z brodą bez dokumentów. Strażnicy zapytali więc policjanta, co mają w tej sytuacji zrobić, na co odpowiedział im, nie szczędząc przekleństw, że mają znaleźć brakującego trupa. SCENA 10 Sasza i Pchełka siedzą na ławce w parku, między nimi siedzi martwy Johnny w czapce baseballowej. Pchełka pyta, jak wygląda, gdy ma atak. Sasza odpowiada, że skacze na metr – półtora do góry. Pchełka zastanawia się, czy możliwe jest życie na Wenus i pyta o wykształcenie Saszę. Rosjanin skończył studia i stwierdza, że nie według niego życie na Wenus nie jest możliwe. Pchełka dopowiada, że życie w parku też nie. Twierdzi, że Pixi od dealera heroiny ma siostrę w policji i ponoć istnieje plan rozwiązania problemu bezdomnych, dlatego policja w środę liczyła ich w parku i usunęła wszystkie butelki, którymi mogliby się ewentualnie bronić. Oboje stwierdzają, że źle to wróży i Pchełka wpada na pomysł, że w razie czego powinni się bronić. Podnosi przy tym butelkę z ziemi i chowa na wszelki wypadek. Mówi, że chętnie by się czegoś napił, ale Sasza wypomina mu, że wychlał już 2 pershingi i szklankę politury. Pchełka wzrusza się, że Sasza dał mu politurę, choć nie pamięta, by ją pił. Twierdzi, że Anita powinna im dokupić flaszek, ale Sasza wylicza, że dała już kasę na bilety, a Pchełka dostał od niej buty narciarskie dla Joli. Dodaje, że przy tym musiał za sobą wlec sam trupa i Pchełkę.  Pchełka szuka Wenus na niebie i mówi, że Pixi powiedziała, że mają wszystkich bezdomnych wysłać rakietą na Wenus, ale Sasza uspokaja go i mówi, że przecież byłoby to za drogie. Pchełka wymyśla zatem, że może wyślą ich do wojska na przeszczepy, ale Sasza stwierdza, że Pchełce i tak już nie ma co wyciąć, bo sprzedał, co się dało. Pchełka mówi, że potrzebne będą worki na Johnny’ego, żeby psy go nie wykopały spod ziemi. Nieoczekiwanie trup spada z ławki. Sasza szybko sadza go z powrotem i odkrywa, że to nie Johnny! Pchełka przygląda się denatowi i przyznaje, że to nie on. Sasza załamany, nie wie, co powiedzą Anicie, nie wspominając już o całym trudzie na marne. Pchełka stwierdza, że lepszy jakiś trup niż żaden i niech się Anita z niego cieszy, bo całkiem dobrze wygląda, a oni ryzykowali, że wsadzą ich do więzienia. Sasza stwierdza jednak, że w więzieniu nie ma miejsca na takich, jak oni. Pchełka wymyśla, że mogli ich zamknąć do wariatkowa, ale Sasza przypomina, że rok temu wyrzucono ich stamtąd po jednym dniu badań. Pchełka myśli, że to dlatego, że są normalni, ale Sasza wyraźnie w to wątpi. Pchełka zaczyna znów gadać o przyjeździe Joli i o tym, że zabierze ją do ciotki na Greenpoint. Sasza nie wytrzymuje i mówi Pchełce, że nie ma żadnej ciotki, a Jola już była i wróciła do Polski. Pchełka zaprzecza, ale Sasza opowiada mu, jak Jola przyjechała pół roku wcześniej, Pchełka się upił i nie pojechał po nią na lotnisko. Nie pokazał jej się na oczy, nawet gdy dotarła do parku, bo wstydził się kłamstw, których jej naopowiadał o 5 pokojach, portierze i samochodzie, który rzekomo posiada. Dziewczyna trafiła do parku, ponieważ nieodebrana z lotniska pojechała pod adres, który Pchełka jej podał, ale okazało się, że to sklep z wódką i właściciel odesłał ją do Pchełki do parku. Pijany Polak schował się jednak przed nią w krzakach i nawet nie spojrzał jej w oczy, więc wróciła do kraju. To Sasza z nią rozmawiał i próbował uspokoić. Pchełka nic nie pamięta i oskarża Saszę o kłamstwo. Wyzywa go od Żydów i Ruskich, którzy wymordowali w Katyniu Polaków. Obraża się i mówi, że Sasza już go więcej nie zobaczy, po czym wychodzi. SCENA 11 Przychodzi Anita. Nie poznaje, że to nie Johnny. Jest zachwycona, że plan się powiódł i przygotowuje tradycyjny pogrzeb na miarę swoich możliwości. Oddaje rzeczy Saszy, których pilnowała i pyta o Pchełkę. Mówi, że nie mogą na niego czekać z pogrzebem, bo trzeba zdążyć przed 6 rano, gdy przychodzi policja. Wskazuje też miejsce za ławką, które wybrała na pochówek. Turlają razem po ziemi metalowy kosz, w którym paliły się śmieci, żeby grunt odmarzł. Anita wyjmuje kubki, wodę, krakersy, ser, proszek kakaowy i czekoladę. Robi z tego tradycyjny koktajl żałobny, jaki przygotowuje się w Portoryko. Wprawdzie tamtejsze obrządki trwają 9 dni, ale Anita przygotowała wersję minimum ze względu na okoliczności. Wstążkami i kwiatami ozdabia ławkę z Johnnym. Mówi, że potrzebuje jego zdjęcia, więc Sasza daje jej zdjęcie czarnoskórego mężczyzny, znalezione przy trumnach. Anita myśli, że to zdjęcie Saszy, pomimo różnicy w kolorze skóry. Anita wyjmuje szal i mówi, że to oryginalny Calvin Klein, ale potem przyznaje, że to podróba. Poznaje to po ręcznie przyszytej nalepce. Opowiada o tym, jak po przyjeździe do Ameryki pracowała z matką w szwalni. Szyły po 18 godzin dziennie, aby odłożyć pieniądze na wymarzony sklepik z różnościami w San Juan – bodegę. Wyobraża sobie mnogość kolorów i światełek w wymarzonym sklepie oraz sytuację, w której wszedłby do niego jej ojciec (który porzucił kiedyś mamę) i z podziwem oglądał wnętrze, a matka dumnie by go stamtąd przegoniła. Marzy, jak ojciec pada przed matką na kolana i błaga o wybaczenie, a ona pozostaje niewzruszona. Na koniec śmiałyby się z mamą i bratem (który siedzi w więzieniu), że ojciec wróciłby do swojej kochanki z niczym. Okazało się jednak, że plan pozostał tylko marzeniem, bo mama zmarła na płuca. Większość oszczędności pochłonął pogrzeb w Portoryko, a resztę ukradł brat. Zostały jej tylko meble w mieszkaniu, którego już nie miała jak sama utrzymać, gdy straciła pracę. Właściciel mieszkania pozwolił jej zostać w zamian za usługi seksualne, na co dziewczyna przystała, nie widząc innego wyjścia. Gdy jego żona odkryła schadzki, właściciel wyrzucił Anitę z mieszkania. Dziewczyna miała nadzieję, że zadzwonią do niej ze starej pracy, ale nie miała telefonu. Anita zabiera się za przygotowanie koktajlu pogrzebowego, a Sasza pyta o flaszkę. Anita daje mu tylko papierosa, dodając, że sama nie pali, bo w szwalni dostała rozedmy płuc. Ania opowiada, jak poznała dawno temu Johnny’ego. Poszli na spacer i pili piwo nad East River. Żartowali i wspaniale spędzali czas. Wreszcie przyszła policja i oskarżyła ich o uprawianie seksu w miejscu publicznym. Zgodnie z prawdą zaprzeczyli, ale policjanci im nie uwierzyli i kazali pokazać, czy Anita ma majtki. Dziewczyna była gotowa to zrobić, ale Johnny jej zabronił, mówiąc „Moja kobieta nie będzie pokazywać majtek”. Policjanci pobili Johnny’ego i zabrali go. Anita zachwyca się, że mężczyzna jej bronił i nazwał swoją kobietą, ale stwierdza, że niepotrzebnie się stawiał, bo pewnie pokazałaby majtki, może zrobiła coś nieprzyzwoitego policjantom i puściliby ich wolno. Tymczasem cztery dni czekała pod komisariatem na Johnny’ego, ale go nie było, a ją przepędzono. Spotkała go dopiero po 5 latach, ale on jej nie poznał. Zmienił się, mówił tylko do siebie i nawet Anita zaczęła się zastanawiać czy to na pewno on, ale finalnie doszła do wniosku, że nie mogła się pomylić. SCENA 12 Policjant wraca do opowieści o zaginionym trupie. Mówi, że gdy kazał strażnikom znaleźć zaginionego denata, to znaleźli aż sześciu! Wszyscy bez dokumentów. Pochodzili z okolic Brooklyn Bridge, południowego Bronxu i dworca autobusowego, na który inne miasta wysyłają swoich bezdomnych, dając im bilet w jedną stronę. Większość z nich zostaje na dworcu, bo nie mają się gdzie podziać. Policjant mówi, że nie wie jak zmarły dostał się z Potter`s Field do piwnicy na rogu sześćdziesiątej drugiej i piątej alei, ale dodaje, że to już nie jego problem. Ważne, że ciało się znalazło i rachunek się zgadza. Na koniec mówi o planach Burmistrza odnośnie parku Tompkins Square, ale nie zdradza szczegółów. SCENA 13 Johnny jest już zakopany. Anita i Sasza udeptują ziemię, aby nie było widać grobu. Sasza chce się napić. Anita pyta przyjaciela, czy ma żonę. Odpowiada, że miał, ale go zostawiła. Gdy byli razem, on pracował przy remoncie u rosyjskiego uczonego, który pisał książkę, gdzie udowadniał, że Szekspir był kobietą. Potrzebował kogoś, kto pomoże mu ją przepisywać na komputerze. Sasza polecił mu swoją żonę i kupił jej komputer, by mogła pracować. Książka odniosła sukces, a żona odeszła do profesora razem z komputerem. Z żalu Sasza upił się w mieszkaniu, które miał remontować na Brooklynie, podpalił je, po czym wyskoczył przez okno, łamiąc sobie jedynie nogę. Okazało się, że Anita słyszała o wariacie, który coś takiego zrobił. Sasza myślał, że jak zrobi coś tak szalonego, to żona do niego wróci, ale się mylił. Po wypadku zaczął kuleć i dostał rentę, ale teraz, jako bezdomny już jej nie ma. Sasza mówi, że nie myśli już o żonie, ale wyobraża sobie profesora, jak dostaje doktorat honoris causa na Harvardzie, żona siedzi dumna w pierwszym rzędzie, aż na scenę wkracza sam Szekspir i tłucze profesora. Słychać znów wycie Jamajczyka, Sasza mówi, że musi się napić. Opowiada, że w Rosji był artystą malarzem, a jego ojciec – nauczycielem rysunku, ale aresztowali go za nic, podobnie jak brata. Anita dopowiada, że jej brat jest włamywaczem i złodziejem. Sasza kontynuował swój wątek, wspominając, że jako dziecko dokończył obraz ojca i wszyscy wpadli w zachwyt. W Leningradzie miał nawet swoją wystawę wśród prac innych artystów. On malował abstrakcje i na jego obraz splunął sam Breżniew. Było to koniec jego rosyjskiej kariery, za to obraz Sasza sprzedał amerykańskiemu korespondentowi. W Nowym Jorku też miał wystawę, ale prezydent nie napluł na obraz i nie miał już kolejnych wystaw. Rozpoczął prace przy remontach. Dodaje, że może wrócić do Moskwy, bo szef tamtej galerii jest dziekanem na ASP i zaprosił go do uczelni. Nie widzi jednak możliwości powrotu w takim stanie. Ręce trzęsą mu się tak bardzo, że nie dałby rady malować i zostałoby mu wykładanie rysunku. Anita mówi, że Sasza aż tak źle nie wygląda i daje mu grzebień (dodaje, że nieużywany, bo używany przynosi pecha). Mężczyzna czesze się, a Anita sprawdza jego uśmiech, stwierdzając, że wygląda dobrze. Daje mu też buty, które gdzieś zdobyła. Dodaje, że wystarczy biała koszula (którą także mu daje) i Sasza może być nauczycielem. Jest przekonana, że istnieje dla niego wyjście z parku. Anita zastanawia się, czy mieszkanie, które Sasza podpalił, stoi puste, ale mężczyzna stwierdza, że nawet jeśli, to wyrzuciliby ich po tygodniu. Anita wpada w zachwyt, że Sasza użył określenia „nas”. Zaczynają wspólnie planować znalezienie jakiegoś miejsca do mieszkania. Anita jest w euforii. Wierzy, że wszystko się uda. Sasza zastanawia się, czy powinien iść do ambasady i spróbować dostać bilet na podstawie zaproszenia z moskiewskiej uczelni. Sasza pyta, czy Anita poleci z nim do Moskwy, gdzie ma matkę i mieszkanie. Dziewczyna się zgadza. Decyzja o pójściu Saszy do ambasady zostaje podjęta. Anita obiecuje jeszcze zdobyć krawat, żeby Sasza jeszcze lepiej się prezentował. SCENA 14 Wraca Pchełka. Upewnia się, czy Sasza wierzy w ciotkę w Queensie i przyjazd Joli. Sasza dla świętego spokoju przytakuje, a Pchełka pyta o wyjazd do Rosji, bo podsłuchiwał w krzakach. Nie wierzy, że Sasza dostanie 2 bilety w ambasadzie i mówi, że musiałby się ożenić z Anitą. Sasza mówi spokojnie, że się ożeni, jak trzeba. Pchełka próbuje koledze obrzydzić Anitę, mówiąc, że wszyscy w parku z nią spali. Sasza mówi, że mu to nie przeszkadza. Pchełka dobiera się do wózka Anity, ale Sasza go odpędza. Pchełka mówi, że nie zamierza się ruszać z Nowego Jorku, bo to jego miejsce na ziemi. Dodaje, że picie nie jest takie złe i Larry`ego Fortensky`ego doprowadziło do ślubu z Elizabeth Taylor, którą poznał na odwyku. Sasza bierze flaszkę od Pchełki i pociąga spory łyk, choć Pchełka przestrzega go, że przed wizytą w ambasadzie nie powinien pić. Sasza pyta, co jest w butelce. Okazuje się, że denaturat z odrobiną wódki. Sasza pije łapczywie i mówi, że naprawdę zabierze Anitę do Rosji. Pchełka drwi, że może nawet dziewczyna znormalnieje, jak zamieszka w domu. Sasza jest odurzony alkoholem i zwija się z bólu. Pchełka każe mu położyć się i odpocząć. W tle słychać głos Anity, która broni się przed napastnikami, którzy się do niej dobierają. Woła Saszę, ale mężczyzna nie jest w stanie podnieść się z ławki, słysząc wołanie o pomoc. SCENA 15 Wchodzi zgwałcona Anita w poszarpanym ubraniu, z krawatem w ręce. Sasza i Pchełka siedzą na ławce. Sasza spuszcza wzrok, patrząc na Anitę. Wyciąga żyletkę i obcina kieszenie w marynarce. Nagle widać światła radiowozów. Anita wyobraża sobie bodegę w Portoryko. Bohaterowie znikają w ciemności. SCENA 16 Policjant opowiada o akcji oczyszczania parku z bezdomnych. Usunięto wszystkich, zaczynając działania od razu od trzeciej fazy. Wiadomości o rzekomym grobie w parku nie zostały potwierdzone i ponoć wymyśliła je szalona Portorykanka, która powiesiła się na bramie parku, nie mogąc do niego wejść. Pochowano ją na Potter`s Field. Policjant podsumowuje, że niektórym nie da się pomóc. Policjant kończy swój monolog danymi statystycznymi, z których wynika, że 1 na 300 mieszkańców Nowego Jorku jest osobą bezdomną. Oznacza to, przypuszczalnie jedna z osób na sali, niebawem znajdzie się na ulicy. Policjant uśmiechnięty żegna się z widownią.",
        "Author": "Janusz Głowacki",
        "ReleaseDate": "1992",
        "Genre": "Dramat"
    },
    {
        "title": "Anus Mundi",
        "content": "\\hStreszczenie szczegółowe\\h Annus mundi to historia opowiadana w pierwszej osobie przez głównego bohatera, będącego jednocześnie narratorem i autorem – Wiesławem Kilarem. I Do obozu koncentracyjnego w Oświęcimiu przyjeżdża transport więźniów z Tarnowa. Wraz z głównym bohaterem znajdują się tam jego koledzy z celi, m.in. Edek Galiński. Na miejscu czekało już 30 więźniów – niemieckich kryminalistów. Każdy otrzymał swój numer (bohater miał numer 290), zastępujący nazwisko. II Do „pasiaków” (30 niemieckich więźniów) należało zwracać się „Herr Kapo” i meldować po niemiecku. Kapo bili i znęcali się nad nowymi. Przybyłych 700 więźniów upchnięto w jednym budynku. Kazano im „ćwiczyć padnij – powstań” aż do utraty tchu. III Kapowie i esesmani wymyślali coraz to gorsze tortury. Jednym z ulubionych był „sport”, czyli niekończące się ćwiczenia, aż do nieprzytomności. IV Kolejny dzień. Część idzie do roboty, pozostali zostają – wśród nich jest bohater. Przy obiedzie zauważono, że Dziunio i bohater mają wszy. Zostają zamknięci w sali. V Przyjeżdża transport z Wiśnicza, Krakowa i ze Śląska. „Wszarze” porządkują teren wokół. Ich kapo zostaje Leo. Okazuje się, że na apelu liczba osób się nie zgadza. Wszyscy karnie stoją z rękami na głowie i nie mogą się ruszyć. Wyjaśnia się, że ktoś uciekł. Bohater zostaje przeniesiony z kwarantanny na blok 2. VI Kolejnego dnia bohaterowi udaje się dostać do komanda cieśli. Układają deski, po zrobionej robocie siadają i gadają. Nakrywa ich Palitzch, za karę dostają po 5 kijów na wypięte pośladki. VII Bohater poznaje kapucyna – Stanisława Wolaka, który wymyśla, by załatwić marki od zakonników. Pieniądze umożliwiały zakup wiktuałów (produktów spożywczych) w kantynie. Cywil daje mu ukradkiem chleb ze słoniną. Po drodze do obozu więźniowie znajdują jedzenie od dziewczyny ze wsi. VIII Następnego dnia Wiesiek pracuje w stolarni. Zostawia wiadomość dla cywila z prośbą o kontakt z zakonem. Kolejnego dnia bohater uzgadnia z majstrem, że robotnik poda mu ukradkiem marki od salezjanów. Po powrocie do obozu biegnie do latryny, aby ukryć pieniądze. IX Licząc marki bohater, zostaje przyłapany przez kapo. Podczas apelu mówi o tym Wolakowi, który upoważnia bohatera do wydania go. Na przesłuchaniu nie przyznaje się, skąd ma pieniądze i twierdzi, że je znalazł. X Przesłuchanie. Po torturach wydaje Wolaka, który zostaje przesłuchany i opowiada, jak było. Wiesiek i Wolak mają iść na kwarantannę. XI Leo ćwiczy Wieśka i Wolaka w nieskończoność. Wreszcie w umywalni każe oprzeć się bohaterowi o taboret i okłada go kijem bez opamiętania. Gdyby Leo nie został zawołany przez kapo rewiru, zakatowałby Wieśka. Do obozu przyjechał transport z Pawiaka. Leo awansował i został drugim lagerältesterem (oboźnym). XII Pierwszy apel bez bicia. Wiesiek i Wolski zostają przydzieleni do sprzątania bloku 14 jako reinigerzy. Inspekcja lagerarza Popierscha wypada dobrze. W nagrodę Wolak i bohater dostają po pół bochenka chleba, kiełbasę i margarynę. XIII Zwiększa się ilość transportów do obozu. Bohater robi opatrunki rannym w ambulatorium i jest odpowiedzialny za porządek (stubendienst) na sali pflegerów (sanitariuszy). XIV Jesień. Apel w lagrze trwa kilka godzin. Więźniowie stoją zamarznięci. W końcu setki osób potrzebują pomocy w szpitalu. Wielu umiera. W szpitalu brakuje miejsc. XV Wolak zostaje zabrany transportem do obozu w Dachau. Wiesiek zostaje pflegerem. Umiera Dziunio osłabiony durchfalem (krwawą biegunką). Imieniny bohatera. Koledzy pędzą bimber. Noszeniem trupów zajmowali się Genek Obojski i Teofil Banasiuk (byli leichenträgerami). Bohater został wyznaczony im do pomocy. XVI Bohater idzie z Obojskim po zwłoki. Numery więźniów zapisują na ciałach, aby lista się zgadzała. Zdobyte jedzenie chowają do trumny na później. XVII Minęły święta. W styczniu z transportem przyjeżdżają znajomi bohatera, m.in. doktor R., którego Wiesław podejrzewał o zdradę. R. zostaje w szpitalu jako lekarz. XVIII Obojski, Teofil i Wiesiek zostają wezwani do sprzątania po egzekucji. Patrzą, jak Niemcy rozstrzeliwują więźniów, a ich ciała ładują na wozy i wiozą do krematorium. Za dobrze wykonaną pracę dostają zulagę (dokładkę jedzenia). XIX Wizytacja Himmlera w obozie, idealny porządek. Edek Ferenc wyzdrowiał dzięki opiece Wieśka. XX Wiesiek jedzie z Obojskim autem poza obóz po zwłoki uciekiniera. Następnym razem trafia się sprzątanie rozkładających się zwłok innego więźnia, któremu nie udało się uciec. XXI Lato. Niemcy rozstrzeliwują masowo więźniów. Obojski i Teofil są przy każdej rozwałce, potem zawożą zwłoki do krematorium. Przyjeżdża transport Żydów ze Słowacji. Zostają zakatowani. XXII Teofil zaprowadza bohatera do krematorium, gdzie można się napić alkoholu. Są tu spreparowane ludzkie części ciała, nawet cała głowa. Po wypiciu trunku, śmierdzącego formaliną i benzyną, Wiesiek odchorowuje „pijaństwo”. XXIII Z obozu wyjeżdża transport 500 ułomnych osób, w tym dwóch Niemców pod pretekstem podróży do sanatorium w Dreźnie. W nocy Teofil i Obojski mają zabrać ze sobą dwóch pomocników i udać się na platformę. Bohater idzie z nimi. XXIV Okazuje się, że mają wejść w maskach gazowych do piwnic bloku karnego, by wyciągnąć stamtąd rozkładające się zwłoki zagazowanych dwa dni wcześniej. Kosztowności trafiają do skrzyni. Praca trwa do rana. XXV Kolejnego dnia ta sama robota. Przeciążony wóz z trupami przewraca się, a ciała przygniatają jednego z więźniów. Krematorium nie nadąża z paleniem zwłok. XXVI Coraz gorsze nastroje w obozie. Lagerfürer powtarza, że jedyne wyjście z obozu prowadzi przez komin. Najlepiej wiodło się tym, którzy nie mieli skrupułów. XXVII Przybywa transport jeńców radzieckich. Jeńcy musieli zanurzyć się w beczce z lizolem (środkiem do dezyfekcji). Następnie ich krocza smarowane były cuprexem (środek owadobójczy, stosowany w obozie w walce ze wszawicą). Przez kolejne dni esesmani wykańczali ich, aż krematoria nie mieściły ich ciał, które pogrzebano pod lasem Brzezinki. XXVIII Na wydzielonej części lagru powstaje obóz jeniecki. XXIX W obozie jenieckim dużo osób umierało, przyjeżdżały kolejne transporty, szerzyły się choroby. Zginął też Doktor R., wykończony przez podejrzenie kapowania. XXX Więźniowie urządzają mały występ. Grają i śpiewają, Niemcy wydają się znudzeni. W obozie panuje plaga wszy i pcheł. XXXI Wiesiek nadal wśród swoich obowiązków ma sprzątanie, ale także inne zlecone mu prace. XXXII Obóz jest rozbudowany. W lasku Brzezinki małe gospodarstwo zostało przystosowane do gazowania ludzi. Przyjeżdżają nowe transporty Żydów. Część z nich zostawała przy życiu, aby posprzątać potem ciała zagazowanych towarzyszy. Następnie dostawali fenol (jeden z pierwszych środków przeciwbakteryjnych, który ze względu na swoją toksyczność, zyskał w Auschwitz nowe zastosowanie: zastrzyki z fenolu podawane w serce były jedną z metod szybkiego mordowania więźniów. Było to tzw. szprycowanie). Zlikwidowano obóz jeniecki, rozbudowywano Brzezinkę. Przeszedł tam Peter i ku uciesze Wieśka, także Leo. XXXIII Zbliża się wiosna. Przyjeżdża transport kobiet. Niemcy kazali rozebrać się kobietom, a następnie zabijali je strzałem, jedna po drugiej. Na koniec zostawili dziewczynę, która wpadła w oko Genkowi. Obojski i Teofil dostali chleb i margarynę za dobrą robotę. XXXIV Transport kobiet. Najpierw 1000 niemieckich więźniarek obozu w Ravensbrück, następnie słowackie Żydówki. Więźniowie szukali sposobów na kontakt z więźniarkami. XXXV Wiosną przybywały transporty Żydów francuskich. W kolejce do ambulatorium młody Żyd Dawid prosi Wieśka o pomoc. W zamian oferuje mu złoty zegarek, który Wiesiek wymienia na jedzenie dla siebie i swoich towarzyszy. XXXVI Bohater trafia do lagra. Już w pierwszą noc obłażą go wszy i pchły. Rano dostrzega go oberkapo Pressen i wyznacza Wieśka na vorarbeitera (kierownika grupy roboczej). XXXVII Wiesiek trafił do łopaty. W trakcie pracy esesman rzucił jednemu więźniowi czapkę w żyto i kazał po nią iść, po czym zastrzelił go pod pozorem próby ucieczki. XXXVIII Pressen przydziela Wieśka do innego komanda i mianuje kommandoschreiberem (pisarzem). Tego dnia również zostaje zastrzelony więzień za rzekomą próbę ucieczki. XXXIX Wiesiek zostaje przydzielony, jako pisarz, do komanda Żydów, pracujących we wsi Monowice. Ma za zadanie nawiązywać tam nielegalne kontakty z mieszkańcami, aby zdobywać jedzenie. Wiesiek poznaje tu dziewczynę, która podrzuca koszyczek z jedzeniem do piwnicy jednego z domów. Częścią szmuglu Wiesiek dzieli się też z Obojskim, dzięki czemu może się częściej wykąpać. XL Bohater poznaje rodzinę Szczęśniaków. Pani Zommer dokarmia więźniów. Wiesiek zyskuje możliwość ucieczki z obozu, a także staje się gościem na weselu córki Szczęśniaków, przemycając do obozu sporo jedzenia. Postem zostaje nowy „koński łeb”, niezwykle okrutny. Kończą się kontakty z mieszkańcami wsi. Kapo zabija strzałem Żyda, którego wysłał wcześniej po wodę. XLI „Koński łeb” odszedł z komanda, zastąpił go nowy. Pani Zommer znów może ich karmić. W obozie panuje epidemia tyfusu, który łapie także Wieśka. Zdobywa srebrną puderniczkę dla pani Zommer w podziękowaniu za opiekę. W końcu trafia do szpitala. XLII Dzięki znajomościom z rewiru, w szpitalu Wiesiek jest specjalnie traktowany i zdrowieje. Nagle tworzona jest lista chorych, którzy mają być wywiezieni do Birkenau do gazu. XLIII Wiesiek znajduje się na liście. Ostatecznie przed wywózką ratuje go Entress, rozpoznając w nim dawnego pflagera. Bohater zostaje wypisany na lager. XLIV Bohater dostaje pracę przy lasowaniu wapna z bokserem – Kolką. Przenoszą potem worki i odkrywają w nich kaszę, którą ładują do kieszeni. XLV Obiad. Kapo flirtuje z kapo obozu kobiecego. Niemka rani kolano. Kapo wzywa Wieśka. Każe mu opatrzyć ranę. Aprobują jego pomysł stworzenia apteczki obu komand.  Kapo cierpi na lumbago (nagły, silny ból kręgosłupa w odcinku krzyżowo-lędźwiowym), każe się masować Wieśkowi i mianuje go pflegerem komanda. XLVI Wiesiek jedzie po leki. Bock daje mu mnóstwo lekarstw, wśród nich „francówkę” – alkoholowy płyn do płukania ust. Klehr robi zabójcze zastrzyki z fenolu. Wiesiek zawozi leki do swojego komanda, kapo upija się „francówką”. XLVII Wiesiek pracuje jako murarz. Obserwuje jak kapówki znęcają się nad więźniarkami. Ma dość, łapie go przeziębienie i gorączka. XLVIII Wiesiek jedzie do Oświęcimia furmanką z innym więźniem i konwojentem. Zostaje jako chory na rewirze. XLIX Zostaje przyjęty do szpitala. Znajomy fałszuje mu kartę choroby, wpisując gorączkę. Wieczorem wymyka się na lager, by odwiedzić Edka Galińskiego. Idą do \"Kanady\". Okazuje się, że Leo umarł na tyfus. Spotyka Klehra, który widzi, że bohater nie wygląda na chorego. Wypisuje go na lager, ale Bock sprytnie wpisuje Wieśka na obóz w Brzezince. L Wiesiek w Birkenau. Zostaje pomocnikiem stolarza – Staszka Paducha, zatrudnionego w komandzie pflegierów obozu kobiecego. Nad rewirem czuwa dr Zbozień. Wiesiek poznaje Halinę. Kobiety w swoim baraku wyglądają jak kościotrupy. Niemal cały personel pielęgniarek składa się z niemieckich prostytutek. Męski obóz był prawie odbiciem kobiecego i dzielił je tylko płot. LI Podczas pracy w szpitalu spotyka Halinę. Wiesiek poznaje Sylwię, z którą łączą go długie rozmowy i zauroczenie. Sylwię odesłano jednak na blok eksperymentalny. LII Schillinger (raportowy męskiego obozu) ma kochankę Anii. Schillinger dostał zakaz wstępu na kobiecy obóz. Anii próbowała bez skutku uwieść Wieśka. LIII Wiesiek robi szafę apteczną. LIV Bock ma kłopoty, jest podejrzewany o działalność konspiracyjną.  Styczeń. Wiesiek zdobywa ciepły sweter, co jest zakazane. Schillinger wysyła go z Romanem do bunkra. Dr Rhode wstawia się za nimi, dzięki czemu kary odbywają tylko w nocy. LV Kara w bunkrze polega na staniu w zimnym, ciemnym lochu bez jedzenia i picia. Pierwszej nocy Wiesiek siedzi z 3 więźniami, jeden umiera oparty o niego. LVI Jeśli służbę w nocy miał łagodny blockführer, wówczas Wiesiek przemycał do bunkra pod pasiakiem ciepłe ubranie, jedzenie i świeczkę. LVII Dzięki dr. Zbozieniowi poprawiły się warunki w kobiecym obozie (FKL). Obojski zostaje zastrzelony przez Palitzscha, Teofil ginie naszprycowany przez Klehra. Bock traci swoje stanowisko. W obozie panuje epidemia tyfusu. Rhode robi selekcję, parę tysięcy kobiet zostaje zagazowanych. Wiesiek zostaje pisarzem rewirowym, pisząc fikcyjne przyczyny śmierci. Rozpoczynają się wywózki z Oświęcimia i Brzezinki do obozów w Niemczech. Wiesiek jest na liście, ale ostatecznie zostaje. LVIII Zastępca Petra – „Tata” Biernacik postanawia urządzić prowizoryczny szpital. Śmiertelność w obozie jest ogromna, sterty ciał sięgają dachu bloku. LIX Wiosna. „Tata” z pomocą greckich więźniów urządza ogród przy szpitalu. Trwa selekcja. 700 chorych idzie do gazu. Podstępem uratowano 3 więźniów. LX Na bloku przybywa chorych. W obozie kwitnie giełda – cenne przedmioty można zamienić za jedzenie, wódkę, papierosy. Wiesiek i Edek przy wódce zaczynają myśleć o ucieczce. LXI Niedziela. Grecy śpiewają, Wiesiek idzie na spotkanie przy drutach z Heleną. Widzą się z daleka, pokazują coś na migi. Nagle kapo zaczyna Helenę okładać kijem. LXII Przybywało transportów do gazu. Bock umiera na gruźlicę. Edek z Wieśkiem znów przy wódce planują ucieczkę. Wiesiek zostaje blokowym na rewirze, aby uniknąć powrotu na lager. LXIII Edek i Wiesiek myślą o pomocy Szymlaka (cywil pracujący w obozie jako majster). Na początek daje mu gryps (potajemny list lub wiadomość z więzienia) do przekazania. LXIV Wiesiek w kombinezonie instalatora idzie na FKL i spotyka się z Heleną. Edek upija się u Mali. Wszystkim udaje się bez wpadki wrócić na rewir. LXV Wiesiek dostaje paczkę żywnościową od córki Szymlaka. Krematoria działają pełną parą, w powietrzu wciąż czuć słodki zapach palonych ciał. Schillinger ginie z rąk Żydówki. LXVI Obóz cygański sprawia wrażenie, jakby życie toczyło się niemal normalnie. Esesmani chodzą tam by sypiać z młodymi cygankami, oddawanymi im przez rodziców za jedzenie i względy. LXVII Wiesiek idzie z „Tatą” do ambulatorium, spotyka kolegę, który robi teraz karierę kapo o przydomku „krwawy Mietek”, Wieśkowi wstyd, że usiadł z nim do wódki. LXVIII Podczas rewizji Helmersohn znajduje u Wieśka paczki żywnościowe, mydło i dobra z „Kanady”. Zostaje wypisany na obóz. LXIX Wiesiek dostaje się do Józka Mikusza, który wyznacza go na pisarza. Ma pomóc obecnemu pisarzowi „Góralowi”, któremu praca nie idzie. Mieszka z „Ruskimi”. Często spotyka się z Edkiem. LXX Początkowo Wiesiek nie może dogadać się z „Ruskimi”, którzy mu nie ufają. Pomaga mu Góral. Bohater zyskuje sympatię „Ruskich”. LXXI Edek i Wiesiek wpadają na pomysł, by do ucieczki załatwić niemiecki mundur. LXXII W obozie mówi się, że alianci są coraz bliżej. Wiesiek ma imieniny, dostaje laurkę od Haliny z życzeniami wolności. Na święta udaje się zorganizować dobre jedzenie. W Sylwestra do picia Edka i Wieśka dołącza oberkapo Alojz. LXXIII Pestek ucieka. Edek umówił się z Lubushem, że ten zorganizuje mundury do ucieczki. Dostają jeden. LXXIV Trwa gazowanie, selekcje i rozwałki. Lubusch przekazuje pas i broń do ucieczki. LXXV Pojawia się mięso. Okazuje się, że to z psa Drechslerki, którego poraził prąd z drutów. Wszyscy jedzą, nawet Niemcy (nie wiedząc o psinie). LXXVI Wiosna. Ucieka 3 „Ruskich”. Cały blok za karę stoi na baczność przez wiele godzin i nie dostaje kolacji. 2 dni później ucieka kolejnych 3 „Ruskich”. Plan ucieczki dojrzewa, ale jest tylko 1 mundur. LXXVII Wiesiek z Edkiem idą zwiedzić „Meksyk”. Warunki są tu koszmarne. Niemiecki Majster za bezcen skupuje kosztowności po Żydach. Chce dla córki na wesele pierścionek z brylantem. Wiesiek spotka się z Haliną, która leży chora u pflegerek. Nakrywa ich SDG, ale tylko się śmieje. To ostatnie spotkanie z Haliną. Edek spotyka się z Malą. LXXVIII Ucieka kolejnych 3 „Ruskich”. Coraz więcej kolegów domyśla się planów ucieczki Wieśka i Edka. Jurek zostaje wtajemniczony i pomaga ukryć mundur. LXXIX Wiesiek idzie do „Meksyku”, aby sprzedać majstrowi trefny kamień. LXXX Duże transporty węgierskich Żydów. Okres obfitości w obozie. Spora część rzeczy po zagazowanych (m.in. jedzenie) trafia do obozu z „Kanady”. Zagazowano pół miliona Węgrów. LXXXI Coraz więcej ucieczek, najwięcej „Ruskich” i stare numery Polaków. Edek wyznaje, że kocha Malę i chce, by z nimi uciekła. Wiesiek się zgadza, choć wie, że chora na malarię Mala będzie ich spowalniać. LXXXII Nad obozem słychać nalot samolotów alianckich. Jest 14 czerwca – 4 rocznica przyjazdu do obozu. Więźniowie organizują tajne przyjęcie, piją wódkę i wznoszą toasty za wolność. LXXXIII Mala zdobywa przepustkę potrzebną do ucieczki. Wiesiek chce przeniesienia do Brzezinki, skąd łatwiej uciec. Zawala apel i zostaje przeniesiony do komanda Chamka, jako pisarz. LXXXIV Wiesiek poznaje Elżunię. Dzień ucieczki ustalony jest na sobotę. Wiesiek wymyśla, że najpierw pójdzie sam Edek z Malą, a on z Józkiem 2 dni później. Edek ma dotrzeć do Kóz i z pomocą Szymlaka dostarczyć mundur dla Wieśka. LXXXV Na bloku u Jurka odbywa się spotkanie nowych więźniów, planujących konspirację w obozie. W oczach starych więźniów nowi plotą głupoty. LXXXVI Dzień ucieczki. Edek przebiera się w mundur i ucieka z Malą. Wieczorem Niemcy orientują się, że brakuje 2 więźniów. LXXXVII Dzień ucieczki Wieśka. Bohater szuka Szymlaka, ale go nie ma. Od jego sąsiada dostaje gryps od Edka – doszli do Kóz, ale Szymlak boi się pomóc. Munduru nie przekazuje. Wiesiek jest załamany. LXXXVIII Edek i Mala złapani. Wiesiek myśli, że to ostatnia szansa na jego ucieczkę, ale boi się. Jurek i „Rudy” uciekają. Edek i Mala przesłuchiwani, nikogo nie wydają. LXXXIX Edek skazany na śmierć na szubienicy. Jeszcze przed zakończeniem czytania wyroku Edek zeskakuje ze stołka, aby zabić się na własnych zasadach. Więźniowie oddają mu hołd, zdejmując czapki. W obozie kobiecym ten sam los czekał Malę, która przy szubienicy podcięła sobie żyły. Zadeptują ją esesmani. Danisz, Jupp i Gosk dają Wieśkowi w tajemnicy kartkę od Edka, którą ma przekazać jego ojcu, jeśli przeżyje. XC W Warszawie powstanie, w obozie kwitnie konspiracja. Wiesiek zobojętniał, Elżunia stara się go wspierać. XCI Kolejny nalot nad obozem. Przyjeżdża wiele transportów z Warszawy. Zostaje utworzony blok dla dzieci, którymi opiekują się pielęgniarki. Tu Wiesiek flirtuje z jedną z nich – Wandą, która chce z nim współżyć tuż przy umierających. XCII Zlikwidowano „Meksyk”. Dla wybranych więźniów zorganizowano kino na terenie krematorium. Po seansie w oddali stała już kolejka ludzi do gazu z nowego transportu. XCIII Bunt obsługi krematorium. Buntownicy zostali zestrzeleni przez Niemców. Wiesiek znalazł się na liście transportowej, ale jest mu to już obojętne. Pali grypsy i pamiątki, niektóre zabiera ze sobą. Więźniowie tłoczą się w pociągu i jadą w nieznane.",
        "Author": "Andrzej Żaucha",
        "ReleaseDate": "2002",
        "Genre": "Horror, Science Fiction"
    },
    {
        "title": "Artysta",
        "content": "\\hStreszczenie szczegółowe\\h „Artysta” Sławomira Mrożka opowiada o Kogucie, który pewnego dnia zobaczył w gazecie ogłoszenie o pracę. Poszukiwano zwierząt do Cyrku, co wydało się bohaterowi niesamowitą szansą na zdobycie sławy i zrobienie prawdziwej kariery. Oznajmił Lisowi, że zamierza się tam zgłosić, ponieważ marzył o zostaniu artystą. Idąc na rozmowę do Cyrku, Kogut widział już oczami wyobraźni sławę i pieniądze, jakie na niego czekają. Rozmarzył się nawet w kwestii wyjazdów za granicę. Lis ironicznie dodał coś o rychłym powrocie z planowanych wojaży, na co Kogut z oburzeniem stwierdził, że to nonsens i czeka go z pewnością podpisanie kontraktu z Metro-Goldwyn-Mayer (słynna wytwórnia filmowa z Beverly Hills, działająca od 1924 roku). Kogut wreszcie dotarł do cyrku. Zobaczył Dyrektora, który casting prowadził na powietrzu, podczas gdy rozkładano dopiero obok cyrkowy namiot. Lis i narrator zajęli miejsce w bezpiecznej odległości, aby nie przeszkadzać w spotkaniu. Dyrektor miło przywitał Koguta i poprosił, aby ten się przedstawił. Na to Kogut odpowiedział bez ogródek, że jest lwem. Zdumiony Dyrektor zapytał wobec zaistniałej sytuacji ponownie o godność Koguta, aby upewnić się, że jego rozmówca wie, co mówi. Kogut na to odparł, że ewentualnie może być tygrysem. W tej sytuacji, Dyrektor poprosił, aby Kogut zaryczał. Bohater wydał z siebie najlepszy ryk, jaki potrafił, aby potwierdzić swoją lwią tożsamość, ale Dyrektor stwierdził, że zna lwy, które potrafią to robić zdecydowanie lepiej. Dodał jednak, że może go zatrudnić, jako Koguta. Kogut obrażony odparł, że nie zamierza przyjąć tej oferty i powiedział z dumą: „Ja dla pana przyjemności nie będę udawał ptaka”. Usłyszawszy te słowa, Dyrektor pożegnał się z Kogutem, a bohater stracił tym samym szansę na wymarzoną pracę. W drodze powrotnej Kogut nic nie mówił, aż narrator zapytał go, z jakiego powodu uparł się, aby grać lwa. Kogut nie zdążył nic odpowiedzieć, bo Lis szybko skwitował sytuację słowami: „– Jak to dlaczego… – odpowiedział za niego Lis. – Czy widziałeś kiedy artystę bez ambicji?” Wypowiedź Lisa kończy i podsumowuje zarazem całą historię.",
        "Author": "Stephen King",
        "ReleaseDate": "2000",
        "Genre": "Horror, Thriller"
    },
    {
        "title": "Będziecie Moimi świadkami...",
        "content": "\\hStreszczenie szczegółowe\\h \\hŚwiadectwo\\h Autor mówi w tym rozdziale o genezie i treści swojej książki, która ma być świadectwem martyrologii polskiego duchowieństwa w obozie koncentracyjnym w Dachau, ale także świadectwem wiary w Chrystusa i zawierzenia Mu swojego życia i śmierci. Przeprasza swoich świeckich „Braci - obozowców”, że o nich będzie mowa niejako okazjonalnie. Następnie przypomina\nswój więzienny numer: 22829. Autor ma nadzieję, że pamięć go nie zawiedzie i uda się dać świadectwo okrutnej prawdzie o bestialstwie ludzi ale i pięknej prawdzie o ich wielkości i bohaterstwie w\nwierze. \\h„W imię obłąkanej ideologii”\\h W II rozdziale wspomnień obozowych autor rozważa kwestię zła, narodziny ludzkiej bestii. Wiąże postać nadczłowieka nie z miłością, dobrem i łagodnością, ale z przemocą i wojną. Największe osiągnięcia człowieka, wynalazki, słowem postęp techniczny w XX w. zostały użyte przeciwko ludzkości, do wytwarzania nowych rodzajów broni, środków rażenia. W tej sytuacji jest szczególnie ważne, aby świadectwo postawy „zło dobrem zwyciężaj” było dawane młodym\npokoleniom. Człowiekiem, który taką postawę prezentował przez całe swoje życie aż do śmierci był ojciec Maksymilian Maria Kolbe, który w obozie w Auschwitz oddał życie za skazanego na śmierć ojca\nwielodzietnej rodziny. Na koniec autor dodaje, że wśród współczesnych męczenników za wiarę dużą rzeszę stanowią księża i zakonnicy więzieni w niemieckich obozach koncentracyjnych i poddawani tam szczególnie wyrafinowanym\nkaźniom. On był jednym z nich, więc postanawia opisać przeszłość, aby „dać świadectwo prawdzie”. \\hNapaść\\h Wiosną i latem 1939 r. Polacy przygotowywali się do wojny. Alumni z włocławskiego seminarium otrzymali nakaz powrotu do Włocławka z wakacji, gdy tylko wojna wybuchnie. Zgodnie z tym nakazem 1 września autor wyruszył ze Złoczewa w daleką i trudną drogę, którą utrudniały niemieckie naloty, brak środków komunikacji. W rozdziale tym zostaje wspomniany przyszły błogosławiony ks. bp Michał Kozal, jeszcze wówczas mało znany wśród młodych kleryków. W końcu alumni gromadzą się w seminarium. \\hZatrzasnęła się brama\\h 7 listopada 1939 r. alumni i profesorowie seminarium zostają uwięzieni. Przebywają w jednej celi-kaplicy. Po wielu staraniach Niemcy pozwalają na odprawianie Mszy św. raz w tygodniu. Odprawia ją Ks. Biskup Michał Kozal, który na ten czas jest sprowadzany z odosobnionej celi piwnicznej. W styczniu księża-więźniowie zostają przewiezieni do klasztoru salezjanów w Lądzie nad Wartą. \\hMiejsce ważnych decyzji\\h W Lądzie zapadły decyzje dotyczące dalszych losów alumnów i profesorów włocławskiego seminarium. Przede wszystkim klerycy ostatniego roku nauki zdali końcowy egzamin - rygorosum - i mogli zostać wyświęceni na kapłanów. Ks. Biskup jednak nie udzielił im święceń, ponieważ nikt z nich nie znajdował się w warunkach całkowitej wolności, której Kościół wymaga od przyszłych księży. Władze niemieckie zaoferowały więźniom\nmożliwość wyjazdu do Niemiec, ale została ona przez wszystkich zgodnie odrzucona. \\hW najzupełniej nieznane\\h 26 sierpnia 1940 r. kapłani i klerycy zostali przewiezieni z Lądu do obozu koncentracyjnego w Sachsenhausen. Szybko poznali ziemskie piekło stworzone przez nadludzi dla obozowych „numerów”. Codziennymi torturami były tu wycieńczająca praca, głód, zimno. Po kilku tygodniach zmarli pierwsi duchowni przybyli\nz transportem, w którym znajdował się autor. \\hZamach na kulturę polską\\h Autor wspomniał tu niemiecką akcję, mającą na celu eksterminację polskiej inteligencji, przeprowadzoną w Krakowie, kiedy to do obozu w Sachsenhausen zostało wywiezionych 183 profesorów Uniwersytetu Jagiellońskiego i innych krakowskich uczelni wyższych. Gdy księża przybyli do obozu, było w nim jeszcze kilku naukowców aresztowanych w Krakowie. Jednak straty jakie w wyniku wojny poniosła polska kultura to nie tylko strata wielkich umysłów, ale także dzieł sztuki, zabytków bestialsko zniszczonych lub zrabowanych. \\hZmiana załogi\\h Zmieniają się więźniowie obozu - pozostali przy życiu profesorowie zostali zwolnieni, ich miejsce zajmują księża - krzewiciele kultury, stojący na jej straży. Więźniowie-księża otrzymują pozwolenie\nna odprawianie Mszy w kaplicy, która zostaje wydzielona spośród budynków obozowych. Odbywają się one wczesnym świtem, jeszcze przed wyruszeniem do pracy, a po zwykłych porannych czynnościach - apelu,\nroznoszeniu kotłów z czarną cieczą, ścieleniu łóżek. Mimo nieludzkiego zmęczenia wszyscy biorą w nich udział, bo dają wytchnienie i siłę do pokonywania kolejnych trudnych dni. W grudniu autor i jego współwięźniowie jadą do Dachau. \\hZima\\h Panuje piękna, pogodna, śnieżna zima, ale więźniowie nie są w stanie podziwiać uroków przyrody. Bici, głodni, zmarznięci bohatersko pokonują dzień po dniu. Książa są pędzeni do odśnieżania, które\nprzybrało tu nieludzki wymiar - wśród wrzasków, w pośpiechu jest to praca ponad wątłe siły głodzonych ludzi. Noszą też ciężkie kotły z obozową zupą i cieczą przypominającą kawę wyłącznie kolorem.\nPewnego dnia przy kotle upada Biskup Michał Kozal, jest okrutnie bity. Bito go już wcześniej, w drodze do Dachau, w więzieniach, gdzie przebywał. Z tego powodu okulał, w końcu zachorował na ostre\nzapalenie ucha środkowego i zmarł. Nadchodzi najstraszniejsza zima 1942/1943 roku. \\hNa stacji doświadczalnej\\h Wieści o doświadczeniach pseudomedycznych przeprowadzanych w obozie dotarły do więźniów już jesienią 1942 r. 10 listopada tego roku autor wraz z innymi więźniami został przeznaczony do tych eksperymentów. Następnego dnia skierowano go do obozowego rewiru, gdzie przeszedł całodzienne badania. Został w grupie 20 osób przeznaczonych na ofiary niemieckich oprawców. Zaprowadzono ich do sali, gdzie odbyło się losowanie, jakim doświadczeniom zostaną poddani. Jedni mieli być leczeni tabcinem (który pomagał), drudzy tajemniczymi substancjami, które nie tylko\nszkodziły, ale doprowadziły do śmierci licznych więźniów. Autor znalazł się w tej drugiej grupie. Jeszcze tego samego dnia otrzymał duży zastrzyk bakterii ropowicy w udo. Początkowo nie odczuł żadnych dolegliwości, które jednak pojawiły się już po kilku godzinach. Został odprowadzony przez pielęgniarza Hermanna do sali pooperacyjnej, gdzie dogorywali współwięźniowie.\nPołożył się na wskazanym łóżku, jak się okazało na wiele miesięcy. Jeszcze tego samego dnia Hermann zapytał autora o jego wiarę. On sam był ateistą, ale należał do NSDAP. Hermann był najmłodszym i najbardziej wrażliwym wśród pielęgniarzy - wiedział, kiedy należy podać środki uśmierzające ból, rozmawiał też z autorem. Ten bardzo osłabł, nasilał się także ból, czasem\nnie do zniesienia. To właśnie Hermann powiedział mu coś, co okazało się bardzo ważne - że zastrzyk był niebezpieczny, że doświadczenia będą bardzo trudne do zniesienia i że aby przeżyć, trzeba bardzo\nchcieć żyć. Autor wspomina ludzi, z którymi zetknął się na stacji doświadczalnej: pielęgniarza Heiniego - wrażliwego i troskliwego, Fritza, który upierał się, że wszyscy księża są źli, nawet wtedy, kiedy autor\nzwrócił mu uwagę, że polscy księża ochotniczo poszli do baraków więźniów chorych na tyfus, by się nimi opiekować. Wspomina także towarzyszy niedoli: księdza Biłkę, księdza Kocota i wielu innych. Jego męczennicza droga rozpoczęta zastrzykiem ropowicy stawała się coraz trudniejsza. Udo zropiało, „lekarze” zalecili wstrzymanie się od nacięcia skóry przez tydzień, następnie skórę przecięto i\nzałożono dreny - opatrunki były bardzo bolesne. Takich operacji nacinania ciała autor miał jeszcze dwie, ostatnia była najgorsza. Przez cały czas odczuwał ból, w końcu nawet wtedy, kiedy ktoś\nprzechodził obok jego łóżka. Uratował go Heini, który zainicjował podawanie mu zastrzyków tabcinu - leku, który mógł zapobiec ogólnoustrojowemu zakażeniu. Po pewnym czasie rana zaczęła się goić. Na koniec tego rozdziału autor wspomina spotkanie z niemieckim lekarzem, doktorem Schützem, któremu powiedział, że mogą sobie wszak spojrzeć w oczy. Niemiecki lekarz, który pracował na stacji\ndoświadczalnej mocno ściskał jego dłoń i powtarzał, że musiał wykonywać te straszliwe eksperymenty. 26 stycznia obóz obiegła wiadomość o śmierci Bpa Michała Kozala. \\hZnowuż epidemia\\h Zima 1942/43 upłynęła w obozie pod znakiem epidemii tyfusu plamistego. Przynieśli ją przywiezieni tu z innych obozów więźniowie. Wiadomość o chorobie przyniósł narratorowi obozowy tłumacz, Ryszard Knosała. Rozpoczęło się masowe umieranie więźniów. Trupy wynoszono z\nbloków i układano w wielkie stosy. Ostrzegano narratora, by bardzo uważał, bo jego organizm jest osłabiony doświadczeniami pseudomedycznymi i jeśli zachoruje - umrze. Pewnego dnia dostał wysokiej\ngorączki i trafił do rewiru z objawami tyfusu. W tej sytuacji autor w pierwszej kolejności poprosił o spowiedź. Spędził kolejne dni w obozowym szpitalu. Choroby bali się nawet esesmani wizytujący\nsalę. Nikt nie pokrzykiwał, starali się szybko odbywać swoje wizyty w obawie o własne zdrowie. I stał się cud - człowiek, który przeszedł piekło eksperymentów, przeżył tyfus. Autor wyzdrowiał, ale wielu leżący z nim w rewirze - zmarło. Ich ciała gromadzono na stosach i palono w krematorium.\nAlianci, którzy wyzwolili Dachau, sfilmowali takie stosy zwłok. Narrator zaś w imieniu zmarłych opowiada tę historię. \\h„Moc w słabości się doskonali” (2 Kor 12, 9)\\h Polscy księża mieli zakaz korzystania z obozowej kaplicy. Mimo to starali się docierać tam jak najczęściej i modlić się. Dzięki temu, że odprawiano Mszę, możliwe było rozdawanie Polakom Komunii św. Młodym księżom przyszła do głowy myśl, aby stworzyć „święte sprzysiężenie”, duchową wspólnotę. Duszą tej wspólnoty stał się ks. Wincenty Frelichowski. Postanowiono starać się przeżywać jak najdoskonalej każdą chwilę oraz o 21.00 spotykać się duchowo na apelu przed Matką Boską. Narrator wspomina polskich księży męczenników Dachau: Bpa Michała Kozala, ks. prałata Henryka Koczorowskiego, ks. Dominika Jędrzejewskiego, ks. Edwarda Grzymałę, księży: Józefa Straszewskiego, Czesława Domachowskiego, Teodora Korcza i wielu, wielu innych. Wszyscy zginęli, ale swoim obozowym życiem poświadczyli głęboką wiarę, byli świadkami\nChrystusa. \\hLato\\h Gorące lato w niczym nie ustępowało mroźnej zimie, jeśli chodzi o obozowe piekło. Jak zwykle odbywają się morderczo długie apele, podczas których giną dziesiątki więźniów, wciąż też mają miejsce\negzekucje. Obóz to wielkie królestwo szatana. Niewinni więźniowie są tu nieustannie karani: długim apelem, „słupkiem”, nieludzką chłostą, więzieniem. Autor stawia pytanie: czy można się oswoić ze śmiercią? I dopowiada na nie: NIE. Ale ludzkie serce musi się zahartować w obliczu śmierci, pozostać czułe na nią, ale silne. By nie sprzymierzało się z techniką przeciw życiu, by nie stawało po stronie\nśmierci. Na koniec rozdziału autor ostrzega: „Dyktatura techniki jest groźna!”. \\hPosługiwanie złu\\h Narrator rozważa problem współodpowiedzialności więźniów za zło istniejące w obozie. Wielu z nich służyło złu, bo „taki mieli rozkaz”, bronili swojego życia. To są ludzie, którzy sprzeniewierzyli się\nwłasnemu człowieczeństwu. \\hSny o wolności\\h Nadchodzi koniec wojny. Działania wojenne przeniosły się na terytorium Niemiec. Więźniowie są świadkami nalotów wojsk alianckich na miejscowości niemieckie leżące nieopodal obozu. Zachodzi groźba, że\nhitlerowcy wymordują jeszcze żywych więźniów obozu, by uniemożliwić aliantom odkrycie całego oblicza zbrodni obozowych. W tej sytuacji polscy księża decydują się zawierzyć swoje życie św. Józefowi i błagać go o opiekę. 22 IV 1945 r. złożyli akt oddania się w opiekę. I św. Józef ich uratował - przeżyli Dachau. \\h„Jesteście wolni!”\\h Obóz został wyzwolony 29 IV 1945 r. Alianci byli zdumieni widokiem stosów trupów i żywych jeszcze ludzkich szkieletów. Do Dachau przybywają siostry franciszkanki, które z poświęceniem opiekują się umierającymi. Kazimierz Majdański\nopuszcza Dachau i wyjeżdża do Paryża. \\hEtapy wolności\\h I etapem jest pobyt w Paryżu - tu Abp Majdański przyjął święcenia kapłańskie. Następnie wyjechał do sanatorium z Berck. Po leczeniu sanatoryjnym wyjeżdża na studia do Fryburga w Szwajcarii, aby w kwietniu 1949 r. wrócić do Polski. 17 V 1970 r. biskupi i księża - byli obozowcy wyruszają na pielgrzymkę przez wszystkie obozy koncentracyjne, do Rzymu. W 1972 r. Abp Majdański zgadza się zeznawać w procesie niemieckich lekarzy oskarżonych o zbrodnie ludobójstwa, przeprowadzających nieludzkie eksperymenty. Trzy lata później jest świadkiem w procesie Schütza. Przebacza oprawcy. Autor przytacza swoje zeznania z procesu. \\hŚwiadectwo czy wyznanie?\\h Na koniec autor oświadcza, że wszystko, co opisał jest z konieczności jedynie skrótem informacji. Pamięć ludzka jest selektywna, poza tym wspomnienia obozowych przeżyć są wyczerpujące i przerażające.\nW Dachau zbudowana została kaplica pod wezwaniem Śmiertelnego Lęku Chrystusa - taki lęk w obozowym życiu odczuwali więźniowie Dachau.",
        "Author": "Anna Herbich",
        "ReleaseDate": "2001",
        "Genre": "Biografia i reportaż"
    },
    {
        "title": "Beniowski",
        "content": "\\hStreszczenie szczegółowe\\h Pieśń I Beniowski rozpoczyna się informacją o tym, że czas akcji przypada na okres panowania króla Stanisława Augusta Poniatowskiego. W tym czasie na Podolu mieszkał ubogi 20-letni szlachcic. Maurycy Kazimierz Zbigniew Beniowski był posiadaczem wsi, którą stracił w wyniku sprawy granicznej i braku doświadczenia. Ograbiono go ze wszystkiego. Niestety uniemożliwiło mu to także związek z ukochaną Anielą. Ekscentryczny ojciec (wierzący jednocześnie w Chrystusa, rzymskich bogów i senniki) odmówił mu ręki ukochanej.  Dalej narrator w pierwszej osobie opisuje swój kraj z ogromną emfazą i melancholią. Jednocześnie jednak zaznacza, że melancholią łatwo się w Polsce zarazić, on jednak nie jest już Polakiem, lecz bajronistą, a poza tym musi wracać do poematu.  Dowiadujemy się więc, że Beniowski wyrusza w podróż ze swoim sługą Grzesiem, który jednak spada z konia (najprawdopodobniej pod wpływem wódki). W pewnym momencie Beniowskiego wyprzedza wiedźma, która przyprowadza go do pasieki Anieli. Wiedźmą okazuje się Diwa – niańka Anieli. Ta skarży się, że chciał wyjechać bez pożegnania. Mówi także, że ojciec chce ją wydać za Dzieduszyckiego.  Tutaj narrator przerywa i mówi, że ciąg dalszy historii nastąpi w części drugiej, natomiast on się musi zastanowić, jak wprowadzić rzeczy nadzmysłowe do utworu, bo w Balladynie wszystko mu się nie udało.  Pieśń II Narrator ponownie mówi o sobie, o swojej zdolności do układania dram w cztery dni, o tym, że może napisać jeszcze wiele Ód do młodości.  U ojca Anieli siedzi natomiast Dzieduszycki, który chce stłumić konfederację barską. Wszyscy znali go jako zdrajcę, ale – jak wtrąca znów narrator – nie było wtedy jeszcze Konrada Wallenroda i nie wiedziano, jak można potraktować kogoś takiego. Dzieduszycki chce się bogato ożenić, już jest po słowie z ojcem Anieli, kiedy pojawiają się konfederaci barscy (buntujący się przeciwko kurateli Rosji nad Polską i walczący o utrzymanie niepodległości kraju). Wchodzi ksiądz, który przedstawia się jako Ksiądz Marek, jeden z przywódców konfederacji. Podczas dyskusji z Dzieduszyckim przybija mu ręce sztyletami do stołu.  W Anielinkach tymczasem kochankowie wyznają sobie miłość. Narrator po raz kolejny przypomina własne doświadczenia, gdy był na piramidzie i dostał wiadomość, że jego ukochana wychodzi za mąż. Maurycy odjeżdża, zostawia Anielę, która biegnie nad staw. Widzi jednak racę nad zamkiem, więc wraca do ojca. Zastaje tam obcych ludzi - konfederatów barskich, awanturującego się ojca (niepopierającego do końca szlacheckiego buntu, jakim była konfederacja) i konającego Dzieduszyckiego (uznanego za zdrajcę narodu). Zaczyna się rzeź, którą przerywa pojawienie się Sawy - jednego z głównych dowódców konfederacji barskiej..  Pieśń III Beniowski stoi na polach podolskich, a narrator po raz kolejny snuje opowieści o własnych losach, w tym krytyce twórczości, z jaką się cały czas spotykał. Mówi, że planował 44 pieśni, ale nie wie, czy da radę stworzyć tak rozbudowane dzieło. Maurycy widzi za to walkę z konfederatami. Chce iść w ogień, ale jednocześnie się boi. Na ramieniu siada mu para zakochanych gołębi. Maurycy widzi Rosjan, którzy chcą podpalać dąb. Zabija dwóch z nich, resztę przegania. Wchodzi do środka dębu, gdzie widzi 16-letnią dziewczynę, która uciekając przed Rosjanami, tam się schowała. Nadchodzi Sawa i ksiądz Marek. Ten ostatni rozpoznaje Beniowskiego. Pieśń IV Pod dębem ksiądz Marek pisze pełne grozy listy, obok stoi dziewczyna (jak się potem okaże Swentyna - siostra Sawy), a Sawa i Beniowski się pojedynkują. Sawa był już bliski zastrzelenia Maurycego, ale dziewczyna wsiadła na konia i pociągnęła za jego lejce tak, że Sawa wystrzelił w powietrze. Odjechała. Beniowski tłumaczy księdzu, że pojedynkowali się o medalion na szyi Sawy. Ksiądz wyjaśnia Maurycemu, że tę miniaturę zostawiła dla niego Aniela. Przekazuje bohaterowi listy od ukochanej. Z nich Maurycy dowiaduje się , że Diwa, wróżąc, widziała go na saniach z wieloryba, a obok niego dziewicę. Widziała również, że zawrze przymierze z królem indyjskim. Ksiądz Marek wyprawia Beniowskiego z listami na Krym.  Pieśń V Beniowski podąża na Krym. Jest już za Dnieprem. Pewnego wieczora zatrzymuje się przy ludziach siedzących przy ognisku, bo jest głodny. Narrator porzuca w tym momencie swojego bohatera. Wraca na step, bo chce, „aby język giętki powiedział wszystko, co pomyśli głowa”. Narrator wraca do Sawy, z którym rozmawia Swentyna, jego siostra. Zarzuca mu ona brak zainteresowania, on jej, że łajdaczy się z pierwszym lepszym szlachcicem. Sawa wybiega z groty na step, gdzie widzi maszerujące wojsko.  Narrator przerywa opowieść i przechodzi do dyskusji z wieszczem (czyli Mickiewiczem). Spiera się z nim o emigrację, a jednocześnie mówi, że naród nie widział go (Słowackiego), gdy był samotny i cierpiący. Na koniec mówi o pozdrowieniu wroga: “Bądź zdrów! – A tak się żegnają nie wrogi,  Lecz dwa na słońcach swych przeciwnych – Bogi”.",
        "Author": "Juliusz Słowacki",
        "ReleaseDate": "1841",
        "Genre": "Poemat epicki"
    },
    {
        "title": "Biały Kieł",
        "content": "",
        "Author": "Jack London",
        "ReleaseDate": "1906",
        "Genre": "Powieść przygodowa, Książki dla młodzieży"
    },
    {
        "title": "Będziecie Moimi świadkami...",
        "content": "\\hStreszczenie szczegółowe\\h \\hŚwiadectwo\\h Autor mówi w tym rozdziale o genezie i treści swojej książki, która ma być świadectwem martyrologii polskiego duchowieństwa w obozie koncentracyjnym w Dachau, ale także świadectwem wiary w Chrystusa i zawierzenia Mu swojego życia i śmierci. Przeprasza swoich świeckich „Braci - obozowców”, że o nich będzie mowa niejako okazjonalnie. Następnie przypomina\nswój więzienny numer: 22829. Autor ma nadzieję, że pamięć go nie zawiedzie i uda się dać świadectwo okrutnej prawdzie o bestialstwie ludzi ale i pięknej prawdzie o ich wielkości i bohaterstwie w\nwierze. \\h„W imię obłąkanej ideologii”\\h W II rozdziale wspomnień obozowych autor rozważa kwestię zła, narodziny ludzkiej bestii. Wiąże postać nadczłowieka nie z miłością, dobrem i łagodnością, ale z przemocą i wojną. Największe osiągnięcia człowieka, wynalazki, słowem postęp techniczny w XX w. zostały użyte przeciwko ludzkości, do wytwarzania nowych rodzajów broni, środków rażenia. W tej sytuacji jest szczególnie ważne, aby świadectwo postawy „zło dobrem zwyciężaj” było dawane młodym\npokoleniom. Człowiekiem, który taką postawę prezentował przez całe swoje życie aż do śmierci był ojciec Maksymilian Maria Kolbe, który w obozie w Auschwitz oddał życie za skazanego na śmierć ojca\nwielodzietnej rodziny. Na koniec autor dodaje, że wśród współczesnych męczenników za wiarę dużą rzeszę stanowią księża i zakonnicy więzieni w niemieckich obozach koncentracyjnych i poddawani tam szczególnie wyrafinowanym\nkaźniom. On był jednym z nich, więc postanawia opisać przeszłość, aby „dać świadectwo prawdzie”. \\hNapaść\\h Wiosną i latem 1939 r. Polacy przygotowywali się do wojny. Alumni z włocławskiego seminarium otrzymali nakaz powrotu do Włocławka z wakacji, gdy tylko wojna wybuchnie. Zgodnie z tym nakazem 1 września autor wyruszył ze Złoczewa w daleką i trudną drogę, którą utrudniały niemieckie naloty, brak środków komunikacji. W rozdziale tym zostaje wspomniany przyszły błogosławiony ks. bp Michał Kozal, jeszcze wówczas mało znany wśród młodych kleryków. W końcu alumni gromadzą się w seminarium. \\hZatrzasnęła się brama\\h 7 listopada 1939 r. alumni i profesorowie seminarium zostają uwięzieni. Przebywają w jednej celi-kaplicy. Po wielu staraniach Niemcy pozwalają na odprawianie Mszy św. raz w tygodniu. Odprawia ją Ks. Biskup Michał Kozal, który na ten czas jest sprowadzany z odosobnionej celi piwnicznej. W styczniu księża-więźniowie zostają przewiezieni do klasztoru salezjanów w Lądzie nad Wartą. \\hMiejsce ważnych decyzji\\h W Lądzie zapadły decyzje dotyczące dalszych losów alumnów i profesorów włocławskiego seminarium. Przede wszystkim klerycy ostatniego roku nauki zdali końcowy egzamin - rygorosum - i mogli zostać wyświęceni na kapłanów. Ks. Biskup jednak nie udzielił im święceń, ponieważ nikt z nich nie znajdował się w warunkach całkowitej wolności, której Kościół wymaga od przyszłych księży. Władze niemieckie zaoferowały więźniom\nmożliwość wyjazdu do Niemiec, ale została ona przez wszystkich zgodnie odrzucona. \\hW najzupełniej nieznane\\h 26 sierpnia 1940 r. kapłani i klerycy zostali przewiezieni z Lądu do obozu koncentracyjnego w Sachsenhausen. Szybko poznali ziemskie piekło stworzone przez nadludzi dla obozowych „numerów”. Codziennymi torturami były tu wycieńczająca praca, głód, zimno. Po kilku tygodniach zmarli pierwsi duchowni przybyli\nz transportem, w którym znajdował się autor. \\hZamach na kulturę polską\\h Autor wspomniał tu niemiecką akcję, mającą na celu eksterminację polskiej inteligencji, przeprowadzoną w Krakowie, kiedy to do obozu w Sachsenhausen zostało wywiezionych 183 profesorów Uniwersytetu Jagiellońskiego i innych krakowskich uczelni wyższych. Gdy księża przybyli do obozu, było w nim jeszcze kilku naukowców aresztowanych w Krakowie. Jednak straty jakie w wyniku wojny poniosła polska kultura to nie tylko strata wielkich umysłów, ale także dzieł sztuki, zabytków bestialsko zniszczonych lub zrabowanych. \\hZmiana załogi\\h Zmieniają się więźniowie obozu - pozostali przy życiu profesorowie zostali zwolnieni, ich miejsce zajmują księża - krzewiciele kultury, stojący na jej straży. Więźniowie-księża otrzymują pozwolenie\nna odprawianie Mszy w kaplicy, która zostaje wydzielona spośród budynków obozowych. Odbywają się one wczesnym świtem, jeszcze przed wyruszeniem do pracy, a po zwykłych porannych czynnościach - apelu,\nroznoszeniu kotłów z czarną cieczą, ścieleniu łóżek. Mimo nieludzkiego zmęczenia wszyscy biorą w nich udział, bo dają wytchnienie i siłę do pokonywania kolejnych trudnych dni. W grudniu autor i jego współwięźniowie jadą do Dachau. \\hZima\\h Panuje piękna, pogodna, śnieżna zima, ale więźniowie nie są w stanie podziwiać uroków przyrody. Bici, głodni, zmarznięci bohatersko pokonują dzień po dniu. Książa są pędzeni do odśnieżania, które\nprzybrało tu nieludzki wymiar - wśród wrzasków, w pośpiechu jest to praca ponad wątłe siły głodzonych ludzi. Noszą też ciężkie kotły z obozową zupą i cieczą przypominającą kawę wyłącznie kolorem.\nPewnego dnia przy kotle upada Biskup Michał Kozal, jest okrutnie bity. Bito go już wcześniej, w drodze do Dachau, w więzieniach, gdzie przebywał. Z tego powodu okulał, w końcu zachorował na ostre\nzapalenie ucha środkowego i zmarł. Nadchodzi najstraszniejsza zima 1942/1943 roku. \\hNa stacji doświadczalnej\\h Wieści o doświadczeniach pseudomedycznych przeprowadzanych w obozie dotarły do więźniów już jesienią 1942 r. 10 listopada tego roku autor wraz z innymi więźniami został przeznaczony do tych eksperymentów. Następnego dnia skierowano go do obozowego rewiru, gdzie przeszedł całodzienne badania. Został w grupie 20 osób przeznaczonych na ofiary niemieckich oprawców. Zaprowadzono ich do sali, gdzie odbyło się losowanie, jakim doświadczeniom zostaną poddani. Jedni mieli być leczeni tabcinem (który pomagał), drudzy tajemniczymi substancjami, które nie tylko\nszkodziły, ale doprowadziły do śmierci licznych więźniów. Autor znalazł się w tej drugiej grupie. Jeszcze tego samego dnia otrzymał duży zastrzyk bakterii ropowicy w udo. Początkowo nie odczuł żadnych dolegliwości, które jednak pojawiły się już po kilku godzinach. Został odprowadzony przez pielęgniarza Hermanna do sali pooperacyjnej, gdzie dogorywali współwięźniowie.\nPołożył się na wskazanym łóżku, jak się okazało na wiele miesięcy. Jeszcze tego samego dnia Hermann zapytał autora o jego wiarę. On sam był ateistą, ale należał do NSDAP. Hermann był najmłodszym i najbardziej wrażliwym wśród pielęgniarzy - wiedział, kiedy należy podać środki uśmierzające ból, rozmawiał też z autorem. Ten bardzo osłabł, nasilał się także ból, czasem\nnie do zniesienia. To właśnie Hermann powiedział mu coś, co okazało się bardzo ważne - że zastrzyk był niebezpieczny, że doświadczenia będą bardzo trudne do zniesienia i że aby przeżyć, trzeba bardzo\nchcieć żyć. Autor wspomina ludzi, z którymi zetknął się na stacji doświadczalnej: pielęgniarza Heiniego - wrażliwego i troskliwego, Fritza, który upierał się, że wszyscy księża są źli, nawet wtedy, kiedy autor\nzwrócił mu uwagę, że polscy księża ochotniczo poszli do baraków więźniów chorych na tyfus, by się nimi opiekować. Wspomina także towarzyszy niedoli: księdza Biłkę, księdza Kocota i wielu innych. Jego męczennicza droga rozpoczęta zastrzykiem ropowicy stawała się coraz trudniejsza. Udo zropiało, „lekarze” zalecili wstrzymanie się od nacięcia skóry przez tydzień, następnie skórę przecięto i\nzałożono dreny - opatrunki były bardzo bolesne. Takich operacji nacinania ciała autor miał jeszcze dwie, ostatnia była najgorsza. Przez cały czas odczuwał ból, w końcu nawet wtedy, kiedy ktoś\nprzechodził obok jego łóżka. Uratował go Heini, który zainicjował podawanie mu zastrzyków tabcinu - leku, który mógł zapobiec ogólnoustrojowemu zakażeniu. Po pewnym czasie rana zaczęła się goić. Na koniec tego rozdziału autor wspomina spotkanie z niemieckim lekarzem, doktorem Schützem, któremu powiedział, że mogą sobie wszak spojrzeć w oczy. Niemiecki lekarz, który pracował na stacji\ndoświadczalnej mocno ściskał jego dłoń i powtarzał, że musiał wykonywać te straszliwe eksperymenty. 26 stycznia obóz obiegła wiadomość o śmierci Bpa Michała Kozala. \\hZnowuż epidemia\\h Zima 1942/43 upłynęła w obozie pod znakiem epidemii tyfusu plamistego. Przynieśli ją przywiezieni tu z innych obozów więźniowie. Wiadomość o chorobie przyniósł narratorowi obozowy tłumacz, Ryszard Knosała. Rozpoczęło się masowe umieranie więźniów. Trupy wynoszono z\nbloków i układano w wielkie stosy. Ostrzegano narratora, by bardzo uważał, bo jego organizm jest osłabiony doświadczeniami pseudomedycznymi i jeśli zachoruje - umrze. Pewnego dnia dostał wysokiej\ngorączki i trafił do rewiru z objawami tyfusu. W tej sytuacji autor w pierwszej kolejności poprosił o spowiedź. Spędził kolejne dni w obozowym szpitalu. Choroby bali się nawet esesmani wizytujący\nsalę. Nikt nie pokrzykiwał, starali się szybko odbywać swoje wizyty w obawie o własne zdrowie. I stał się cud - człowiek, który przeszedł piekło eksperymentów, przeżył tyfus. Autor wyzdrowiał, ale wielu leżący z nim w rewirze - zmarło. Ich ciała gromadzono na stosach i palono w krematorium.\nAlianci, którzy wyzwolili Dachau, sfilmowali takie stosy zwłok. Narrator zaś w imieniu zmarłych opowiada tę historię. \\h„Moc w słabości się doskonali” (2 Kor 12, 9)\\h Polscy księża mieli zakaz korzystania z obozowej kaplicy. Mimo to starali się docierać tam jak najczęściej i modlić się. Dzięki temu, że odprawiano Mszę, możliwe było rozdawanie Polakom Komunii św. Młodym księżom przyszła do głowy myśl, aby stworzyć „święte sprzysiężenie”, duchową wspólnotę. Duszą tej wspólnoty stał się ks. Wincenty Frelichowski. Postanowiono starać się przeżywać jak najdoskonalej każdą chwilę oraz o 21.00 spotykać się duchowo na apelu przed Matką Boską. Narrator wspomina polskich księży męczenników Dachau: Bpa Michała Kozala, ks. prałata Henryka Koczorowskiego, ks. Dominika Jędrzejewskiego, ks. Edwarda Grzymałę, księży: Józefa Straszewskiego, Czesława Domachowskiego, Teodora Korcza i wielu, wielu innych. Wszyscy zginęli, ale swoim obozowym życiem poświadczyli głęboką wiarę, byli świadkami\nChrystusa. \\hLato\\h Gorące lato w niczym nie ustępowało mroźnej zimie, jeśli chodzi o obozowe piekło. Jak zwykle odbywają się morderczo długie apele, podczas których giną dziesiątki więźniów, wciąż też mają miejsce\negzekucje. Obóz to wielkie królestwo szatana. Niewinni więźniowie są tu nieustannie karani: długim apelem, „słupkiem”, nieludzką chłostą, więzieniem. Autor stawia pytanie: czy można się oswoić ze śmiercią? I dopowiada na nie: NIE. Ale ludzkie serce musi się zahartować w obliczu śmierci, pozostać czułe na nią, ale silne. By nie sprzymierzało się z techniką przeciw życiu, by nie stawało po stronie\nśmierci. Na koniec rozdziału autor ostrzega: „Dyktatura techniki jest groźna!”. \\hPosługiwanie złu\\h Narrator rozważa problem współodpowiedzialności więźniów za zło istniejące w obozie. Wielu z nich służyło złu, bo „taki mieli rozkaz”, bronili swojego życia. To są ludzie, którzy sprzeniewierzyli się\nwłasnemu człowieczeństwu. \\hSny o wolności\\h Nadchodzi koniec wojny. Działania wojenne przeniosły się na terytorium Niemiec. Więźniowie są świadkami nalotów wojsk alianckich na miejscowości niemieckie leżące nieopodal obozu. Zachodzi groźba, że\nhitlerowcy wymordują jeszcze żywych więźniów obozu, by uniemożliwić aliantom odkrycie całego oblicza zbrodni obozowych. W tej sytuacji polscy księża decydują się zawierzyć swoje życie św. Józefowi i błagać go o opiekę. 22 IV 1945 r. złożyli akt oddania się w opiekę. I św. Józef ich uratował - przeżyli Dachau. \\h„Jesteście wolni!”\\h Obóz został wyzwolony 29 IV 1945 r. Alianci byli zdumieni widokiem stosów trupów i żywych jeszcze ludzkich szkieletów. Do Dachau przybywają siostry franciszkanki, które z poświęceniem opiekują się umierającymi. Kazimierz Majdański\nopuszcza Dachau i wyjeżdża do Paryża. \\hEtapy wolności\\h I etapem jest pobyt w Paryżu - tu Abp Majdański przyjął święcenia kapłańskie. Następnie wyjechał do sanatorium z Berck. Po leczeniu sanatoryjnym wyjeżdża na studia do Fryburga w Szwajcarii, aby w kwietniu 1949 r. wrócić do Polski. 17 V 1970 r. biskupi i księża - byli obozowcy wyruszają na pielgrzymkę przez wszystkie obozy koncentracyjne, do Rzymu. W 1972 r. Abp Majdański zgadza się zeznawać w procesie niemieckich lekarzy oskarżonych o zbrodnie ludobójstwa, przeprowadzających nieludzkie eksperymenty. Trzy lata później jest świadkiem w procesie Schütza. Przebacza oprawcy. Autor przytacza swoje zeznania z procesu. \\hŚwiadectwo czy wyznanie?\\h Na koniec autor oświadcza, że wszystko, co opisał jest z konieczności jedynie skrótem informacji. Pamięć ludzka jest selektywna, poza tym wspomnienia obozowych przeżyć są wyczerpujące i przerażające.\nW Dachau zbudowana została kaplica pod wezwaniem Śmiertelnego Lęku Chrystusa - taki lęk w obozowym życiu odczuwali więźniowie Dachau.",
        "Author": "Magdalena Kordel",
        "ReleaseDate": "2020",
        "Genre": "Romans"
    },
    {
        "title": "Biały Mustang",
        "content": "\\hBiały mustang (zbiór legend)\\h Wstęp Wstęp został zaczerpnięty z „Pieśni o Hajawacie” H. W. Longfellowa. Narrator opowiada w nim o tym, gdzie zasłyszał baśnie i legendy indiańskie. Zwraca się do czytelnika, stwierdzając, że opowiedział mu je Nawadah, „muzyk i słodki bajarz”. Same dzieje i legendy „z wonią losów pomieszane” wzięły się z „lasów, prerii i wielkich jezior”. Natomiast Nawadah powiedziałby, że wzięły się z „leśnych ptaszych kryjówek, z domków bobrów, tropów niedźwiedzich, ze spojrzenia orła, władcy błękitnych przestworzy”. Z kolei sam bajarz mieszkał w indiańskiej wiosce; „w cichej zielonej dolinie Tawasenta, nad piękną rzeką, przy malowniczym zboczu”.",
        "Author": "Andrzej Pilipiuk",
        "ReleaseDate": "2022",
        "Genre": "Fantastyka i Science Fiction"
    },
    {
        "title": "Bursztyny",
        "content": "\\hStreszczenie szczegółowe\\h \\hOpowieść o bursztynie\\h Obrazek z życia dawnych Słowian na Pomorzu (istnieje jeszcze Cesarstwo Rzymskie). Mieszkańcy „siodła nad wodą” (osady położonej nad wielką wodą - ani wioska, ani morze nie posiadały jeszcze swojej nazwy, bo nigdy nie zawędrowali tu obcy,\nktórzy mogliby ją nadać), tuż przed letnim przesileniem, po tym, jak gniewny bóg Poświst wysmagał i zmącił Bałtyk burzą i sztormem, a na niebie znów pojawiło się słońce (promienne oko Dadźboga),\nwyruszają na wybrzeże w poszukiwaniu jantarów (tytułowych bursztynów). Cenne, tajemnicze, „poświęcone bogom” grudki o magnetycznych właściwościach zbierane były niczym relikwie, tym cenniejsze, gdy w\nktórejś z nich tkwiły nieruchomo zatopione owady (skrzydlate sługi pradawnych bożków). Część bursztynów palono na ofiarę bogom, inne, mniejsze - pozostawiano do wyrobu spinek, szpilek, naramienników\ni innych przedmiotów. Połowem cennego bursztynu zajmowały się także dzieci Golęcha - syn i dwie córki, którym nie spodobało się, że obcy - Ino, znalazł na „ich brzegu” wielki odłamek. Już doszłoby do\nkłótni, gdyby nie przyjazd tajemniczych gości z dalekiego i nieznanego słowiańskim rybakom kraju - Rzymu, którzy w zamian za przywiezione towary chcieli kupić Golęchowy jantar. Przeprowadzane „na\nmigi” targi były bardzo owocne, jednak w pewnym momencie wzrok Rzymianina padł na jedną z córek starego rybaka. Ojciec sprzedał córkę za niezwykły, piękny materiał. Nieszczęsna Bożana miała opuścić\nna zawsze dom i stać się niewolnicą w dalekim kraju. W tym jednak momencie Ino wyciągnął znaleziony przez siebie odłamek i odkupił od ojca piękną dziewczynę, na żonę dla siebie. \\hU świtu dziejów\\h Akcja tego opowiadania rozgrywa się w X w. n.e., gdy książę Mieszko I przyjął chrzest i zaczął chrystianizować podległe sobie ziemie. W zagrodzie starego Dobka, gdzie zebrali się mieszkańcy osady, przybyły gość, rycerz, opowiada przerażonym słuchaczom o nowej, wprowadzanej przez księcia religii, o tym, że nowy Bóg pokona\nwszystkich starych bogów, którym od dawien dawna oddawali cześć. Mieszkańcy nie rozumieją, co to chrzest, dlaczego nowy Bóg jest taki chciwy, że nie chce dzielić się miejscem ze starymi, dlaczego\nwszyscy mają dostać nowe imiona, a stare, nadane przez dziadów, zostaną im zabrane! Ze strachu chcą nawet uciekać do puszczy. Dziwią się tylko kobiety, bo oto po raz pierwszy nie będą miały\nprzezwisk, jak bydło, ale dostaną swoje imiona - tak jak mężczyźni, zostaną więc z wobec tego nowego Boga z nimi zrównane. Książę kazał się wszystkim stawić pod posągiem Swarożyca. Przybył tam wraz z mnichami z krajów, gdzie nowa religia była już zasiedziała. Na miejscu odziany w purpurę biskup zwalił siekierą posąg\nstarego bożka i objawił im istotę nowego Boga - miłosiernego, kochającego ojca, który nie potrzebuje ofiar, a tylko miłości wiernych nie sług - ale umiłowanych dzieci. Zdziwiony i urzeczony tłum\npoddaje się nowemu Bogu i rusza za znakiem krzyża, oddając się pod jego opiekę. \\hPrzysięga\\h Opowiadanie przedstawia moment śmierci Mieszka I. Stary książę woła do siebie najstarszego syna Bolesława, silnego jak dąb, dzielnego woja, zaprawionego w bitwach rycerza. Jemu przekazuje dziedzictwo, opowiada, jak kolejni Piastowie - Ziemowit, Leszko, Ziemomysł powiększali ziemie, gromadzili dostatki i siły, umacniając nowe, stworzone przez siebie państewko. Dopiero Mieszko, poprzez chrystianizację ostatecznie utrwalił rolę państwa Polan, wprowadzając je w poczet państw Zachodu. Zebrał bogactwa, umocnił prawo do zdobytych ziem, wyszkolił prawdziwą armię. Teraz prosi Bolesława o złożenie przysięgi, że przy pomocy „Pana Jezukrista” i\nstarych bogów słowiańskich zjednoczy pod jednym berłem wszystkie plemiona słowiańskie, będzie chronił ziemie przed niemieckimi zakusami, aż się „skrzepi wielkie mocarstwo słowiańskie, mocarstwo swobodne polskie”. Taką przysięgę składa umierającemu ojcu przyszły pierwszy król Polski - Bolesław zwany Chrobrym. \\hPurpurowy szlak\\h Opowiadanie przedstawia przygotowania do zjazdu gnieźnieńskiego w 1000 r. Wydarzenie to kojarzymy z symboliczną koronacją Bolesława Chrobrego, narrator skupia się jednak na przygotowaniach do tego ważnego wydarzenia, z punktu widzenia poddanych przyszłego króla. Sam zjazd stanowi tylko końcowy epizod. Jest lato 999 roku. Oto Bolesław woła do siebie dworskiego komornika i przykazuje mu rzecz niemal niemożliwą - na początku następnego roku do Gniezna przybyć ma sam cesarz Otto III, który odwiedzał będzie grób św. Wojciecha. Aby cesarz godnie mógł dojść do grobu, Bolesław nakazuje Dybidzbanowi przygotować na czas długi na siedemset kroków chodnik z barwionej na czerwono wełny. Przeraził się wierny sługa - jak na\njednych krosnach utkać tak długi materiał, jak zwinąć tak długą nić, skąd wziąć tyle wełny i jak ją zabarwić? Z pomocą przyszła żona Bolesława - dobra i mądra Emnilda. Wymyśliła, że tkaninę będą\nprzędły i barwiły wszystkie niewiasty, po kawałku, a potem zszyje się wszystkie cząstki w jeden chodnik. Zdumiały się poddane Bolesława i zmartwiły - letnią porą w obejściach, domach, polach były\nznacznie ważniejsze zajęcia, tkanie wełny to robota na długie jesienne wieczory, a i larwy, z których produkuje się barwnik dawno już zamieniły się w owady. Jednak rozkaz książęcy trzeba było\nwykonać. Nikt jednak nie rozumiał, dlaczego planowany zjazd jest ważniejszy od wszystkich innych, ważniejszy od codziennej pracy w gospodarstwie zapewniającej zapasy na zimę. Nie rozumieli, że\nwłaśnie wykupiony przez Bolesława męczennik obwołany został świętym, że ustanowienie arcybiskupstwa w Gnieźnie gwarantuje niezależność od Niemców, że wizyta cesarza może mieć dla księcia, wszystkich\njego ziem i ich samych bardzo doniosłe konsekwencje, wobec których problemy ze zdobyciem czerwonego barwnika do tkanin wydaje się bardzo błahy… Wreszcie nadchodzi dzień, w którym książęca świta wraz\nz cesarzem i jego dworem dociera do Gniezna. Obcokrajowcy zdumieni są wspaniałością i zasobnością kraju Bolesława. Ogromne wrażenie robi także na podróżnych… długi na siedemset kroków purpurowy\nchodnik, rozpostarty aż do świątyni z grobem świętego Wojciecha. Dla tkających kobiet to miesiące ciężkiej pracy, dla Bolesława kroczącego obok cesarza po czerwonym suknie - to cała droga, jaką\nprzeszły polskie plemiona. Jego ojciec, Mieszko I poprzez chrzest wprowadził je na tę ścieżkę, on sam - musi powieść ją dalej, ku zjednoczeniu wszystkich słowiańskich plemion. \\hOjcowie cystersi w Mogile\\h Pierwsza połowa XIII wieku, kiedy to biskup krakowski Iwo Odrowąż sprowadza Cystersów do Mogiły. Przybyli z obcych krajów wykształceni mnisi wprowadzają w budowanym klasztorze nowe porządki, którym dziwią się polscy zakonnicy. Mnisi znają się na wyrobie cegieł (wyrób cegieł był wówczas na\nziemiach polskich właściwie nieznany), sadzą drzewa, potrafią je szczepić, aby wydawały lepszy owoc, rozsadzają rośliny uprawne, nowe, przywiezione z Francji warzywa, budują zabudowania gospodarcze,\nnowoczesne młyny, zastępujące tradycyjne żarna, tkalnie. Dla polskich braciszków glina służy tylko do lepienia garnków, a drzew dobry Pan Bóg i tak za wiele wysiał, ciągle trzeba je karczować, a co\ndopiero sadzić nowe... Jak opowiada Iwonowi Odrowążowi wizytującemu budujące się opactwo opat Piotr Ślązak, cystersi, zgodnie z naukami swojego założyciela świętego Bernarda z Clairvaux, na pierwszym\nmiejscu stawiają pracę, codzienny trud. Chcą nauczyć ludzi dobrze pracować, tak uprawiać ziemię, aby przynosiła najlepszy plon. Dopiero wtedy, gdy polepszy się ich dola, będzie można dać im do ręki\nksięgi. Cystersów obowiązują także śluby milczenia, które łamać mogą tylko wtedy, gdy muszą odpowiedzieć zwierzchnikowi oraz wtedy, gdy wymaga tego pomoc niesiona drugiemu człowiekowi. Tak dzieje\nsię, gdy dwaj braciszkowie zakonni Pietrek i Szymek - pomagają dziewczynce obronić owce przed wilkiem. \\hIdą…\\h Koniec wieku XIII, naznaczonego krwawym piętnem wojen z Tatarami (narrator wspomina pierwszy w najazd w 1241 i drugi w 1259 roku). Narrator wspomina ofiarną walkę pogańskim najeźdźcą i setki ofiar wojen, z których część poległa w obronie ojczystej ziemi, część zaś została uprowadzona w niewolę i zginęła wśród obcych.\nDwadzieścia osiem lat po ostatniej wojnie Mongołowie pojawili się po raz trzeci, grabiąc, paląc i mordując najpierw na Rusi, teraz - zbliżając się do ziem polskich. W Sądeckim ratuszu obradują miejscy rajcy, nad zbliżającą się krwawą nawałnicą. Bezradni mieszkańcy nie wiedzą, co czynić, czy uciekać, czy czekać na śmierć. Wtedy w ratuszu pojawia się ksieni\nsądeckiego konwentu klarysek, Kinga (błogosławiona Kinga, beatyfikowana w 1690 r.), wdowa po krakowskim księciu (Bolesławie IV Wstydliwym). Swoją mową budzi w rajcach odwagę, chęć do walki, nakłania ich do próby odparcia ataku. Miasto ma kamienne mury, może się obroni. Gorzej klasztor klarysek, pozostający poza murami\nSącza. Ksieni nie chce sprowadzać klarysek do miasta, woląc śmierć niż nieprzystojne siostrom otoczenie. Rajcy uradzili wreszcie z Kingą, że jeden ze strażników poprowadzi ją, siostry zakonne oraz\nwszystkie kobiety i dzieci z miasta do położonego wysoko w Pieninach zamku, gdzie będą bezpieczne. Droga jednak będzie trudna i niebezpieczna. Ruszył więc korowód kobiet i dzieci prowadzony przez\nprzewodnika i starą ksienię Kingę między ośnieżone szczyty, przez strome górskie ścieżki, gdzie żyją tylko dzikie kozy, niedźwiedzie i orły. Całą drogę Kinga modliła się żarliwie za tych, którzy\nzostali bronić miasta i za swoich podopiecznych, których musiała doprowadzić do bezpiecznego schronienia. W tym czasie Tatarzy podeszli pod mury Starego Sącza, ciągnąc ze sobą machiny oblężnicze.\nCztery dni obronnej walki znacznie uszczupliły siły i zapasy sądeczan, śmierć zaczęła zaglądać im w oczy. Jednak piątego dnia rankiem, wraz ze wstającym słońcem pojawiła się nadzieja - na horyzoncie\npojawiło się sprzymierzone polsko - węgierskie wojsko. Obrońcy znów nabrali sił do walki. Zmęczeni walką Tatarzy wycofują się spod murów miasta. W tym samym momencie rozmodlona Kinga uśmiecha się -\nczuje, że wszystko dobrze się skończyło. Zwołuje mniszki, kobiety i dzieci i wznoszą modły dziękczynne do Boga. \\hUczta Wierzynka\\h Akcja opowiadania rozgrywa się w roku 1364, za panowania Kazimierza Wielkiego, kiedy to mieszczanin krakowski, stolnik sandomierski i generalny zarządca krakowskiego dworu - Mikołaj Wierzynek podjął wspaniałą ucztą królewskich gości - cesarza Karola IV, królów Cypru, Danii i Węgier oraz kilku książąt. Pewnego dnia pacholik królewski, Hanko, wnuk Mikołaja Wierzynka, opowiedział królowi, jak to trójka żydowskich dzieci mało nie potopiła się, uciekając przed rozeźlonym flisakiem i skacząc wprost do\nrzeki. Rozbawiony Hanko nie rozumiał, dlaczego król się nie śmieje z jego opowieści. Gdy zadeklarował, że gdyby woda była wyższa dzieci na pewno by się potopiły, jednak on Żydów by nie ratował, co\ninnego polskie, katolickie dzieci - król rozgniewał się i wyrzucił go z zamku. Hanko nie mógł pojąć, dlaczego król jest na niego zły. Prosił dziadka o wstawiennictwo u monarchy, jednak Mikołaj miał\nteraz ważniejsze sprawy na głowie - zjazd władców zaproszonych przez Kazimierza i przygotowania do wspaniałej uczty. A uczta to była niezwykła - najlepsza zastawa ze złota, jaspisu i kryształów\n(goście mogli je sobie wziąć na pamiątkę), wspaniałe rzeźbione ławy i obrusy ze szlachetnej materii - wszystko to tylko oprawa do jeszcze wspanialszych, zadziwiających oko i podniebienie potraw i\nnapojów. Hanko słuchał prowadzonych po łacinie rozmów. Słyszał, jak obcy królowie dziwią się wspaniałości państwa Kazimierza i dostatku panującemu w stołecznym grodzie. Nie mogli uwierzyć, że tę\nniezwykłą ucztę wyprawia nie król, ale mieszczanin! Pytali zatem króla, jak to możliwe, że tak słabe, zaniedbane, nękane zarazą i głodem państwo, jakim była Polska na początku panowania Kazimierza,\ndoszło do tak wielkiego bogactwa? Odpowiedź króla zadziwiła władców - do bogactwa całego kraju doszedł opiekując się najsłabszymi, najuboższymi jego mieszkańcami, bez różnicy, z jakiego wywodzili się\nstanu. W ten sposób zdobył miłość, lojalność poddanych, a za tym - bezpieczne, dostatnie państwo. Dopiero teraz Hanko pojął, co tak zdenerwowało króla. Padł do jego nóg, prosząc o wybaczenie, a\nmiłościwy król ponownie przyjął go na swój zamek. \\hHołd pruski\\h 10 IV 1525 roku. Na krakowskim rynku, w przyległych ulicach i na dachach okolicznych kamienic roi się od setek gapiów. Oto dziś właśnie, po bez mała trzech wiekach krwawego, pełnego konfliktów sąsiedztwa zakon\nkrzyżacki został rozwiązany (po przejściu zakonników na luteranizm, przez co utracili oni opiekę cesarza i papieża), Wielki Mistrz Albrecht Hohenzollern ma złożyć u stóp polskiego króla hołd, zostając jego lennikiem, zaś państwo zakonne, sprawca wielu polskich cierpień i krzywd, staje się świeckim księstwem Prus (Prusy Książęce), podległym polskiemu władcy i jego następcom. Król Zygmunt I Stary siedzi na podwyższeniu, obok niego królowa Bona i mały królewicz Zygmunt August. Zygmunt rozpamiętuje w myślach grunwaldzką wiktorię sprzed stu lat, która jednak nie złamała zakonnej potęgi. Dopiero dziś zamyka się zaczęte wówczas przez Jagiełłę dzieło - zakon został\nostatecznie rozwiązany. Tylko siedzący u stóp króla błazen Stańczyk nie podziela ogólnej euforii, ostrzegając swojego władcę: „gadzina skórę zmienia, a przecież kąsa jednako…” \\hStrażnicy morza\\h XVI wiek. Czasy panowania Zygmunta Augusta, twórcy Komisji Morskiej, mającej na celu zwiększenie obronności kraju od strony morza, rozwijającej polską flotę wojenną (tzw. kaperską) do ochrony portów, z których do całej Europy wysyłane były ogromne ładunki zboża („Polska spichlerzem Europy”). Kaprowie mieli prawo do napadania i rabunku statków nieprzyjaciela. Gdański statek kaperski „Wodnik” (przerobiony na wojenny z rybackiego) przygotowuje się do nadciągającego sztormu. Dzięki doświadczeniu załogi i mocnej konstrukcji polskiego statku „Wodnik” wychodzi\ncało z opresji. Nagle okazuje się, że statek dopłynął w pobliże brzegu, z bocianiego gniazda majaczy zarys wielkiego portu i miasta. Wszystkim wydaje się, że sztorm zagnał ich z powrotem do domu, do\nGdańska, jednak okazuje się, że statek znalazł się u wybrzeży Szwecji, a widoczne z oddali miasto to Sztokholm. Załoga podziwia wielkie wojenne statki cumujące w dobrze strzeżonym porcie, mając w\npamięci ciągle słabą, wątłą obronę morską rodzinnego Gdańska. Załoga „Wodnika” postanawia jak najszybciej opuścić nieprzyjazne wody, wypływają na morze i zauważają przygotowujący się do wpłynięcia do\nportu szwedzki statek. Kaprowie postanawiają go zaatakować. Szwedzi z początku nie spodziewają się ataku, nie uciekają, dopiero w ostatniej chwili orientują się w zamiarach „Wodnika”. Polscy kaprowie\nzdobywają statek i bogate łupy. Holują szwedzkiego „Salomona” do Gdańska. Wśród znalezionych na pokładzie „Salomona” skarbów jest także wysadzana drogimi kamieniami buława. Kaprowie postanawiają\nwysłać z Gdańska kosztowne znalezisko w darze miłościwemu królowi, opiekunowi Pomorza. \\hSąsiedzki dar\\h XVI wiek. Pan Mikołaj Rej odpoczywa w domu w Nagłowicach przy otwartym oknie słyszy, jak na łące sąsiada dzieci wybierają z gniazd zawodzących czajek jajka. Sąsiad - Jarosz Szafraniec, również wydający księgi, ale trudne,\nuczone, po łacinie, odwiedza Reja, aby złożyć mu gratulacje z powodu wyróżnienia polskiego poety - „rymarza” przez samego króla. Pan Mikołaj po raz kolejny tłumaczy, że pisze po polsku nie dla tego,\nże nie douczył się łaciny, ale dlatego, że tak chce, bo uważa, że tak właśnie trzeba. Rej zauważa, że żaden naród nie wstydzi się już swojego języka, tylko w Polsce pisanie po polsku ciągle jest czymś, z czego trzeba się tłumaczyć, co postrzegane jest jako nieuctwo. Ciężko to pojąć przywiązanemu do łaciny sąsiadowi, który jednak - chcąc uczcić sukces Reja daje mu w prezencie przyległą łączkę. Mikołaj czuje się szczęśliwy,\nspogląda na piękną polską ziemię i myśli, jak to możliwe, że tak wielkie państwo nie potrafi, nie chce tworzyć własnych ksiąg, we własnym języku, zrozumiałym przez wszystkich swoich obywateli. Tylko\nwtedy przecież wszyscy synowie polskiej ziemi będą jej dobrze służyli, gdy księgi w sposób prosty, w zrozumiałym dla nich języku wyrażą to, co każdy z nich czuje, widzi i myśli. \\hPod lipą\\h XVI wiek. Dwór czarnoleski. Jan Kochanowski zasiada na ławie pod starą lipą. Narrator wie, że przed poetą jeszcze tylko dziesięć lat życia, ale Kochanowski jest szczęśliwy, spokojny, nie myśli o śmierci, ale o życiu. Poeta czeka na towarzysza\ndo partii szachów i patrząc na piękny świat, na lipę, chłodny dzban piwa układa rymy. Przybyły sąsiad opowiada gospodarzowi wieści o podmytym brzegu rzeki, panowie rozgrywają partię, Jan snuje dalej\nswoje rymy, przerywając co chwilę dolewając piwa do kubków. Po odejściu sąsiada przybiega córka Kochanowskiego - mała Urszulka. Dziewczynka śpiewa ojcu usłyszane w izbie czeladnej piosenki panny młodej żegnającej się przed odejściem z domu rodziców. Ojciec czuje się nieswojo, przytula córkę, prosi o inne piosenki. \\hPrawo książęce\\h Siedlak Macura z Puszczy Podborskiej udaje się do Cieszyna, aby prosić księżną Katarzynę Sydonię o urządzenie łowów na dzika niszczącego okoliczne pola i zagrody. Zgodnie z prawem książęcym mieszkańcom nie wolno bronić się przed dzikiem, nie wolno go upolować, zabić, bo obowiązuje książęcy\nprzywilej wyłącznego prawa łowów w borach cieszyńskich. Macura nie odważył się jednak zaczepić przejeżdżającej księżnej i z niczym wrócił do domu. Postanowił sam, po kryjomu rozprawić się z bestią.\nWykopał z synem wilczy dół, na jego dnie zatknął zaostrzoną żerdź. W nocy buszujący po zagrodzie dzik dał się zagonić do rowu. Przerażony Macura usłyszał zbliżających się książęcych łowczych. Myśliwi\ndobili dzika, a samego Macurę, za złamanie książęcego prawa, pognali do zamku, gdzie miała być wykonana egzekucja. Macurowa udała się do księżnej prosić o łaskę dla męża. Księżna Katarzyna, zawsze\nwierna prawu, nie chciała początkowo zgodzić się na ułaskawienie. Wiedziała, że jeden akt łaski spowoduje, że wszyscy będą mieli prawo za nic i zginie ostatni książęcy przywilej. Zaczęła jednak\nmyśleć nad konsekwencjami tego prawa. Chłop nie może walczyć o swoje pole, nie może go bronić przed niszczącą uprawy dziką zwierzyną. Prawo książęce lepiej chroni dzika i niedźwiedzia niż pola\npoddanych i samych ludzi, którzy za złamanie prawa zostają straceni. Księżna postanawia zmienić obowiązujące prawo. \\hProroczyna Boży\\h XVII wiek. Królewski kaznodzieja Piotr Skarga pisze po polsku zbiór kazań na wszystkie niedziele i święta. Odwiedzający go goście nie rozumieją, dlaczego wykształcony ksiądz nie pisze po łacinie, tylko w języku gminu - po polsku, dlaczego\nuznaje pana i poddanego za jedno, za równych sobie ludzi. Ksiądz odprawia dworskich gości i powraca do pracy. Biedna wdowa Mękarzowa żali mu się, że marszałek chce wyrzucić ją z jej dziedzicznej\nziemi, bo chce sobie wybudować nowy pałac poza murami miasta, akurat w miejscu, gdzie znajduje się jej chałupa, warzywniak i kawałek pola. Nic go nie obchodzi, że ziemia należy do wdowy. Kaznodzieja\nobiecuje, że wstawi się za wdową, jednak zdaje sobie sprawę, że margrabia Gonzaga Myszkowski jest skąpy, że nie boi się prawa, które zawsze opowie się po stronie możnego magnata. Tylko sumienie może\npowstrzymać Myszkowskiego przed odebraniem wdowie domu… Piotr Skarga zauważa ogromną niesprawiedliwość, to, że obok biedy i niedoli panoszy się zbytek, marnotrawstwo. Źle to wróży dla ojczyzny… Wśród\ntego zła, niezgody i niesprawiedliwości cóż może znaczyć jeden „proroczyna Boży”, którego w dodatku, tak jak starożytnej Kasandry, nikt nie chce słuchać? A jednak kaznodzieja czuje się odpowiedzialny\nza przyszłość królestwa, chce walczyć, choćby tylko słowem, o jego naprawę. \\hW pracowni Rembrandta\\h XVII wiek. Do stacjonujących w Noyon chorągwi lisowskich, słynnych lisowczyków, podszedł pewien cudzoziemiec i zaczął rozmawiać z pułkownikiem Noskowskim. Przedstawił się jako malarz Rembrandt van Rijn z Amsterdamu, jednak to nazwisko nic nie mówiło polskim rycerzom. Poprosił, aby pułkownik pozował dla niego przez chwilę, bo chciał namalować polskiego jeźdźca na koniu. Noskowski nie był specjalnie chętny, ale\nzgodził się. Malarz zaczął kreślić szybko ołówkiem. Pułkownik musiał jednak przerwać pozowanie. Malarz zaprosił rycerzy do Amsterdamu, aby mógł dokończyć obraz. Wystarczy, że zapytają o Rembrandta\nvan Rijn, każdy wskaże im drogę… Po kilku tygodniach Noskowski wraz z rotmistrzem pojawili się w Amsterdamie. Faktycznie, każdy zapytany przechodzień wskazywał jasno, gdzie znajduje się dom „mistrza” Rembrandta. Wielką sprawili\nradość malarzowi, który wreszcie mógł dokończyć swoje dzieło. Wypytywał Noskowskego, gdzie był ze swoimi lisowczykami, ten jednak żałował, że dzieje i zwycięstwa jego pułku zostaną zapomniane, bo nie\nma nikogo, kto by je uwiecznił. Pułkownik i jego rotmistrz z rezerwą odnosili się do malarza i jego dzieła. Malarze kojarzyli im się tylko z prowincjonalnymi wykonawcami lichych konterfektów, którzy\nprzesiadują w domach po kilka tygodni, jedzą i piją na koszt gospodarza. Mistrz Rembrandt jednak szybko kończy swoje dzieło i prezentuje je pułkownikowi. Noskowski nigdy nie widział wspanialszego\nobrazu, jeździec na płótnie był dumny, zuchwały, koń rwał się do galopu, jakby chciał wyskoczyć z obrazu. Pułkownik nie wiedział już, czy to on jest prawdziwy, czy jeździec na płótnie. Czuł, jakby\nmalarz zabrał mu duszę i zaklął w barwne plamy. W ten sposób jednak mistrz dał lisowczykowi to, czego nie dały mu kroniki - nieśmiertelność. \\hWesele w Jaworowie\\h XVII wiek. Maryjka udaje się do podstarościego jaworowskiego, aby prosić go o należne jej, jako służącej przy dworze od dziecka sierocie, wiano ślubne. Nie chce wychodzić za mąż za kowala bez żadnego wiana,\nzwłaszcza, że zgodnie ze zwyczajem, należało jej się ze dworu. Podstarości jednak przegnał biedną dziewczynę. Wracając do domu spotkała na drodze dworskiego pachołka, który powiedział jej, że do\nJaworowa zaraz nadjedzie król Sobieski ze swoją francuską żoną. Wielkie poruszenie zapanowało we dworze, wszyscy pospiesznie przygotowywali się na przyjazd królewskiej pary. Przestraszona Maryjka ukryła się w kątku, aby choć z daleka\npopatrzeć na króla. Król, który niegdyś sam był podstarościm w Jaworowie, gdy tylko zobaczył spłoszoną dziewczynę, zapytał skąd jest i co ją sprowadza. Na to Maryjka padła mu do nóg i opowiedziała z\npłaczem wszystkie swoje troski. Dobry król obiecał, że dostanie swoje wiano i jeszcze wesele jej wyprawi nad dworskim stawem. I dotrzymał król swojej obietnicy, wesele było huczne, cała okolica\nzeszła się popatrzeć na Maryjkę i na króla, który sam ruszył w tany z panną młodą. Musiał jednak przerwać tańce, bo do Jaworowa zjechali zagraniczni posłowie, chcący zobaczyć króla Jana III Sobieskiego, który niedawno pod Wiedniem Europę całą i chrześcijaństwo przed turecką zgubą uchronił… \\hZemsta błazna\\h Koniec wieku XVII. Na dwór króla Jana III Sobieskiego i Marii Kazimiery przybywa francuski zubożały szlachcic, szukający na polskim dworze fortuny - młody lecz niezbyt rozgarnięty wicehrabia de St. Luc. Pewnego dnia w zimie obraża\nkrólewskiego trefnisia - szlachcica Winnickiego, który skarży się Sobieskiemu. Ten jednak jest bezradny, nie może wyrzucić Francuza z dworu - St. Luc wkradł się już w łaski królowej, z którą sam król\nboi się zadzierać. Winnicki postanawia jednak sam wymierzyć sprawiedliwość, jeśli odmawia mu się pojedynku - to innym sposobem. Przez tydzień nie pokazywał się trefniś na dworze. Król, pozbawiony towarzystwa przyjaciela stał się zły i gderliwy. Wreszcie królowa, nie mogąc już znieść humorów męża, każe sprowadzić Winnickiego.\nNa ochotnika do trefnisia udaje się St. Luc. Zakopany w kołdry Winnicki opowiada mu, że wysiaduje jaja dla królowej, której marzą się w zimie młode kurczęta. Owszem, pójdzie na wezwanie królowej, ale\nSt. Luc musi za niego przez ten czas wysiadywać jaja. Francuz wzbrania się, jednak obiecał królowej, że sprowadzi Winnickiego na obiad, więc ostatecznie siada na jajach i daje się zamknąć w komnacie.\nPo krótkim czasie, znużony zasypia. Jakie jest jego zdumienie, gdy po przebudzeniu widzi, że przy jego łóżku stoi Winnicki, sprowadzona przez niego królewska para i dworzanie, śmiejąc się z\nroznegliżowanego Francuza rozpartego niczym kwoka na gnieździe. Takiego wstydu St. Luc nie mógł znieść i szybko, ku uciesze trefnisia, opuścił nie tylko dwór, ale i Rzeczpospolitą. \\hJak pan Kulesza kościół odbudował\\h Pan Jacek Kulesza od dawna obiecywał proboszczowi, że da pieniądze na odnowienie kościoła. Jakoś jednak ciągle skąpił funduszy, aż wreszcie szkody stały się tak znaczne, że potrzebne stały się nie\ndrobne poprawki, ale cały remont kościoła. Kulesza tym bardziej zaciął się w sobie, bo skoro nie miał na małe naprawy, to co dopiero na większą odbudowę zniszczonego kościoła. Gdy tak rozmyślał i\nrozmawiał z żoną o swoim problemie, przed dwór zajechała kolasa ze szlachtą z okolicznych majątków, z zaproszeniem na dwór wojewody. Tam spotkali wielu jeszcze szlachciców ochotnie wznoszących toasty\nza szlacheckie braterstwo i równość. Równość ta jednak skończyła się, gdy doszło do kłótni między bogatym posesjonatem a ubogim szlachcicem. Wojewoda opowiedział się po stronie majętniejszego\nszlachcica, więc zelżony uboższy szlachcic czym prędzej opuścił niegościnne progi. Pan Kulesza, będąc już po kilku kielichach wina, zawołał, że w domu wojewodowym, gdzie się gości na łokcie i fortuny\nmierzy nie ma zamiaru ucztować i opuścił dwór, mimo nalegań kompanów. Po drodze dogonił go ów znieważony szlachcic, proponując nocleg, bo w lesie pełno wilków, a Kulesza do domu miał spory kawałek\ndrogi. Otrzeźwiony już Kulesza tym razem sam uniósł się szlachecką dumą, nie chciał, aby ktoś widział go ze szlachcicem niższej kondycji, więc odmówił gościny. Szybko jednak pożałował swojej decyzji,\nswojej pogardy dla ubogiego szlachcica, gdy z ciemnego boru zaczęło dochodzić go wycie wilków. Zaczął zatem modlić się gorliwie do Świętej Panienki, przypomniał sobie jednak, jak skąpił jej na\nkościół, jak pozwolił mu zniszczeć. Obiecał więc, że jeśli tylko się wyratuje, zaraz zabierze się za remont kościoła. W tym momencie zobaczył wysoką sosnę, wdrapał się na nią szybko i tak wyratował\nod śmierci. \\hSas i Las\\h Na hucznych, suto zakrapianych zaręczynach miecznika Koryzny i Kachny Boguszówny gościli także jeźdźcy z saskiego pułku gwardii królewskiej, stacjonujący w okolicy, opowiadając o ostatnich łowach\nkróla Sasa. Żeby monarsze wygodniej było strzelać, zrobiono wysoki pomost, na który puszczane były zwierzęta. Nagle ze wsi obok dał się słyszeć krzyk. To sascy żołnierze łupili chłopskie chaty, bo odmówiono im wydania jedzenia. Ucztujących oficerów tylko rozbawiły takie wieści. Cóż ich obchodzi, że chłopi\nledwie sami dojadają, że ograbienie ich z resztek bydła, zapasów, oznacza dla nich nędzę i głód? Ucztujący jednak nie zwracają na to uwagi, wolą słuchać o łowach… We wsi jednak lament nie ustawał, chłopi, przetrzebieni wojnami, grabieżami, gwałtami i nędzą z rozpaczą patrzyli na poczynania saskich wojaków. Wtem z lasu wyskoczył zastęp polskiej szlachty i\nprzegonił wojsko króla Sasa ze wsi. Byli to ludzie drugiego króla - Stanisława Leszczyńskiego - Lasa. Tymczasem na weselu gońcy donoszą oficerom o napaści nieprzyjaciela. Obie strony unikają bitwy, więc dowódcy opuszczają wesele. Okazuje się, że polskim oddziałem dowodzi sam Stanisław Leszczyński.\nGospodarz jego również przyjmuje gościnnie. On sam nie miesza się do polityki, nie jeździ na sejmy, nic go nie obchodzi, co dzieje się w Rzeczpospolitej, o ile w jego Boguszówce spokojnie. A że obce\nwojsko grabi chłopów, cóż z tego? Rzeczpospolita to tylko szlachta. Zasmucił się król Leszczyński, zatrwożyły go słowa polskiego szlachcica i odjechał, ze smutną myślą, że Rzeczpospolitej chyba już\nuratować się nie da… \\hPrzy święconym\\h Pan miecznik od lat procesował się o kawałek nieurodzajnej ziemi z panem Gorzeniem. Ziemia nic nie była warta, ale ważne było, kto postawi na swoim. W Wielkanocną Niedzielę, po sutym świątecznym\nśniadaniu, dwór miecznika odwiedził ksiądz dziekan, opowiadając o niedawnym wypadku z kolasą, jaki przydarzył się panu Gorzeniowi. Miecznik podziękował sprawiedliwości boskiej, że w jego imieniu\npokarała wroga. Wszyscy zasiedli do posiłku, który przerwało pojawienie się u wrót samego Gorzenia. Już się mieli wziąć za łby, kiedy pojawiła się grupa chłopów ze święconym jajkiem, aby się w dzień\nzmartwychwstania podzielić z dworem. Dopiero wspomnienie o Męce Pańskiej, o odpuszczeniu grzechów ostudziła szlachciców. Poprosili się wzajemnie o przebaczenie i zgodnie zasiedli do świątecznego\nstołu. \\hDo światła\\h Stanisław Konarski wraca z poselstwa do Francji, gdzie prosił o wsparcie króla francuskiego dla Stanisława Leszczyńskiego w walce o tron. Ludwik XV odprawił go z niczym, nawet nie przyjął oficjalnie polskiego poselstwa, jedynie gości z ojczyzny swojej żony… Straszny gniew i wstyd dusił pijara, bo to, że Rzeczpospolitej nikt na świecie nie\npoważa, to własna wina Polaków, szlachty, która doprowadziła kraj do ruiny, patrząc jedynie za swoją prywatą. Na jednym z postojów Konarski zwiedza kolegium, przysłuchuje się prowadzonej przez\nprefekta lekcji, obserwuje klasę, gdzie osobne miejsca są dla biedniejszych uczniów, osobne dla średniozamożnych, osobne wreszcie - dla bogatszych. Wszystkie trzy grupy spoglądają na siebie z\nzawiścią lub pogardą. Lekcja łaciny jest długa, nudna, przypomina Konarskiemu jego młodość, gdy siedział w ławce z naganą za odezwanie się po polsku na lekcji łaciny, naganę tę mogło zmazać tylko\nwydanie innego ucznia, który odezwał się nie po łacinie. Taka sama atmosfera panuje w kolegium i teraz - niechęć, szpiegowanie, udawana świętoszkowatość. Konarski planuje reformę szkolnictwa, nową,\nprzyjazną szkołę kształcącą prawdziwych, światłych obywateli, którzy będą pomocą i podporą ojczyzny. Projekt ten zamierza przedstawić samemu papieżowi, Benedyktowi XIV. Papież przyjmuje nowatora, mimo niechęci, jaką darzy Polaka niechętny zmianom generał zakonu - ojciec Augustyn Delbeccio. Ojciec święty z zainteresowaniem wysłuchuje Konarskiego, obiecuje mu\npoparcie, ostrzega jednak, że przed nim ciężka i niewdzięczna praca, a nagrodą za nią może być sztylet lub trucizna. Konarski postanawia jednak wprowadzić swoją reformę w życie, pomóc słabej,\nociemniałej ojczyźnie, jego reforma to także dar biednego, polskiego pijara dla całego Zachodu, dar nowej nauki i nowej cywilizacji. \\hNa łowach\\h XVIII wiek. Książę Karol Radziwiłł bawi na łowach na niedźwiedzia. Oddalił się od grupy łowczych z kilkoma przybocznymi i ruszył za jeleniem. Po upolowaniu rogacza grupa rusza w drogę powrotną do obozu. Książę opowiada niestworzone\nhistorie o tresowanych niedźwiedziach, o zamarzniętych głosach rogów myśliwskich, które teraz, gdy nie ma mrozu, odtajały i same grają po lesie. Książę Radziwiłł wcale nie przejmuje się opinią\nłgarza, jak sam twierdzi - on tylko koloryzuje. Po przybyciu do obozu podziwia upolowanego niedźwiedzia, wielkiego, takiego jak jeszcze kiedyś, przed konfederacją barską bywały. Ale już trąbią, znów\nwszyscy wyruszają dalej, a książę pan pierwszy. \\hImieniny w Luneville\\h W miejscowości Nancy trwają przygotowania do imienin Stanisława Leszczyńskiego, wygnanego z Polski króla, teścia Ludwika XV, który mianował go księciem Lotaryngii. Mieszczanie kochają księcia mieszkającego w pałacu Luneville, bo dzięki jego staraniom, pracy, trosce, ich miasto stało się bogate, piękne i bezpieczne.\nPrzechadzający się po miasteczku Leszczyński wspomina ze swoim szatnym wydarzenia z 1733 roku, gdy po śmierci Augusta II potajemnie przedostał się do ojczyzny i został ponownie koronowany na króla Polski. I znów krótko cieszył się koroną, bo oto wojska carskie zmusiły go do opuszczenia Warszawy. Król uciekł do Gdańska\ni czekał na pomoc francuskiego zięcia, jednak ten wolał ułożyć się z Prusami i Austrią, pozwolić, aby kolejny Sas zasiadł na polskim tronie, swojemu teściowi zaś przyznał księstwo Lotaryngii w\ndożywocie. I tak Stanisław zamieszkał w Luneville, a z miasta Nancy zrobił prawdziwą dumę Lotaryngii. Sam książę często miewał znamienitych gości - Monteskiusza, Woltera i innych. Król kontynuuje\nswój poranny spacer, nie może jednak przestać myśleć o ojczyźnie, o biednej, pohańbionej Polsce. W dniu imienin spotyka go niespodzianka - gość z polski, ojciec Stanisław Konarski. Pijar opowiada\nLeszczyńskiemu niewesołe wieści z ojczyzny, bezbronnej, słabej, po której maszerują obce wojska, wynędzniałej, rządzonej przez króla - leniwego żarłoka i głupca. Leszczyński boi się, że mocne Rosja,\nAustria i Prusy mogą sięgnąć po polską ziemię. On sam stara się wspomóc Polskę zakładając polską drukarnię i kształcąc za własne pieniądze dwunastu polskich chłopców w tutejszej Szkole Rycerskiej.\nWidzi jednak, że wykształcenie to jedno, ale w niebezpiecznych czasach, gdy jedność ojczyzny jest zagrożona, bardziej od ksiąg przydałoby się mocne wojsko. \\hNad kanałem\\h Poddani hetmana Michała Kazimierza Ogińskiego przekopują kanał do Niemna, który w przyszłości, wedle zamysłów hetmana, mógłby połączyć Morze Czarne z Bałtykiem wygodną drogą transportową. Praca jest bardzo ciężka, ludzie boją się dalekiego\nmorza, w którym, jak słyszeli, mieszkają wieloryby wielkości dwóch wsi, połykające kilka łodzi na raz. Ale jak hetman każe - to kopią. Nadchodzi dzień otwarcia kanału, nad Jasiołdę przybywa wielu\nmożnych gości. Po otwarciu śluzy woda rusza wartkim strumieniem, wszyscy świętują i cieszą się z udanego przedsięwzięcia. Przycumowane statki ruszają w daleką drogę, nową, wygodną drogę handlową\nłączącą Wschód z Zachodem. \\hObiad czwartkowy\\h Na urządzanych przez Stanisława Augusta obiadach czwartkowych bywają najznakomitsze polskie umysły. Oto na przybycie monarchy czeka książę polskich poetów - biskup Ignacy Krasicki, i inni mistrzowie pióra - Naruszewicz, Trembecki, Węgierski, Karpiński, Zabłocki, a także przybyli z Włoch artyści malarze. Król rozmawia z poetami, przerzucając się z gośćmi cytatami z ich własnych utworów. W tym rymotwórstwie prym wiedzie oczywiście biskup warmiński - Ignacy\nKrasicki. \\hOcknienie\\h W Targowicy na Podolu spotkali się trzej najpotężniejsi polscy magnaci - hetman Ksawery Branicki, hetman Seweryn Rzewuski i Szczęsny Potocki. Wszyscy trzej chcą przeciwdziałać uchwalonym przez króla Stanisława Poniatowskiego i jego stronników z obozu Staszica i Kołłątaja reformom, ograniczającym samowolę magnaterii, jej bogacenie się,\nale sprzyjającym bezpieczeństwu i wzmocnieniu zrujnowanego kraju. Magnaci gotowi są zdradzić ojczyznę, byle zachować swoje przywileje, „złotą wolność szlachecką”, mimo że czyni ona ojczyznę słabą i\nbezwolną. Aby to osiągnąć, sprzymierzają się z carycą Katarzyną, która finansuje zdradę, śląc pieniądze na przekupywanie chciwej szlachty. Reform nie chce także przyzwyczajona do starego porządku\nuboga, ciemna szlachta, dla której każde ograniczenie wolności oznacza tyranię: albo Rzeczpospolita szlachecka, albo żadna! Do takich obrońców tradycji należy Maciej Dulęba, który nie wyobraża sobie,\nże mieszczanie, chłopi i szlachta mieliby mieć równe prawa - i Kazimierz - stronnik króla. Konstytucja została jednak uchwalona, a opozycja zaczęła przy pomocy carycy knuć zdradę. Maciej przybywa do\nTargowicy. Tam dowiaduje się, że caryca, „gwarantka złotej wolności” wysłała już z Rosji sto tysięcy wojska, by wspomóc przeciwników króla. Radość Macieja nie trwa jednak długo, bo po przybyciu wojsk\ncarskich okazuje się, że mają polską szlachtę za nic, że teraz oni będą tu rządzić: „Kupiliśmy tę ziemię za dobre srebrne ruble. Może nie? A teraz: won!” \\hSpotkanie\\h W tym opowiadaniu przedstawione zostało spotkanie Tadeusza Kościuszki i Kazimierza Pułaskiego - dwóch wielkich żołnierzy walczących o wolność Polski. Spotkanie miało miejsce w Stanach Zjednoczonych Ameryki Północnej. Obaj Polacy brali udział w walkach amerykańskich kolonii o niepodległość, o wyzwolenie się spod wpływu Europejczyków. Kościuszko jechał na to spotkanie rozmyślając nad Deklaracją\nNiepodległości, w której najważniejszym hasłem było to o równości wszystkich ludzi i ich prawie do wolności. Obserwując Murzynów niewolników popędzanych i bitych przez nadzorcę, doszedł jednak do\nwniosku, że w Ameryce wciąż jeszcze trwa zniewolenie, a jej obywatele wcale nie są wobec siebie równi. Pomyślał wtedy o polskich chłopach - poniżanych i wyzyskiwanych przez szlachciców i o tym, że\nkoniecznie trzeba odmienić ich los. Kościuszko i Pułaski spotkali się wtedy po raz pierwszy. Przyszły dyktator powstania był skromnie ubrany, niewysoki, drobnej budowy. W jego twarzy zwracały uwagę mądre oczy. Pułaski był prawdziwym\npolskim szlachcicem - wesołym, rubasznym, żywiołowym, nosił jaskrawy strój, obficie zdobiony złotem. Żołnierze tytułowali go hrabią. Kiedy Kościuszko wspomniał o losie Murzynów, zdziwił się, uważał\nbowiem, że są oni stworzeni do niewolniczej pracy. Obaj zgadzali się co do jednego - trzeba walczyć o niepodległość Polski, która wciąż pozostaje pod jarzmem carskiej niewoli. \\hNa szczycie Mont Blanc\\h To opowiadanie zostało poświęcone Antoniemu Malczewskiemu - polskiemu poecie romantycznemu. W 1818 r. przebywał on w Genewie wraz ze swoją ukochaną, księżną Fryderykową Lubomirską. Byli zakochani, mieli się pobrać. Wspólnie przeżywali piękno alpejskiego krajobrazu, z podziwem obserwowali tonący w\nchmurach szczyt Mont Blanc. Nikt tam jeszcze do tej pory nie dotarł. Malczewski wyraził chęć zdobycia szczytu, ale ukochana kategorycznie mu tego zabroniła. Dwa miesiące później Malczewski wyruszył jednak na Mont Blanc. Był już wtedy w zupełnie innym nastroju, ukochana go porzuciła, chciał z rozpaczy skoczyć w przepaść. Kiedy jednak stanął na szczycie,\nzrozumiał, że każdy człowiek powinien obrać sobie większy cel niż osobiste szczęście. Postanowił jechać do Polski i tam tworzyć poezję, jakiej nie tworzył jeszcze nikt. \\hNieporozumienie\\h Bohaterami tego opowiadania są polski poeta i historyk literatury, Kazimierz Brodziński, i prosty chłop, Jura Gajdzica. Obaj są pasjonatami literatury, Brodziński pisze wiersze i marzy, by czytali go\nwłaśnie chłopi. Gajdzica dużo czyta, ma też bogatą bibliotekę. Sam także trochę pisze. Jego zapiski dotyczą wydarzeń, które widział lub zna z opowiadań. Chce zostawić po sobie jakiś ślad dla\nprzyszłych pokoleń. Brodziński pisze wiersze o życiu na wsi, ale są one bardzo dalekie od rzeczywistości. Dlatego Gajdzica go nie rozumie i uważa za „cudoka”. Pan Kazimierz jest zrozpaczony, tak się\nstara pisać prosto, krytycy zarzucają mu nawet zbytnią prostotę, a tu okazuje się, że wymarzeni przez niego odbiorcy jego dzieł wcale go nie rozumieją. Niestety nie zna tak naprawdę życia polskich\nchłopów, warstwa chłopów i inteligencji polskiej wciąż są od siebie bardzo oddalone i to oddalenie jest zasadniczym tematem opowiadania Nieporozumienie. \\hPrzerwane posiedzenie\\h Akcja opowiadania rozgrywa się w noc wybuchu powstania listopadowego. Wieczorem nad literaturą obradują członkowie warszawskiego Towarzystwa Przyjaciół nauk. Są wśród nich Julian Ursyn Niemcewicz,\nprezes Towarzystwa, Osiński, Morawski, Koźmian i inni. Niemcewicz siedzi milczący i znudzony. Pozostali z zapałem krytykują poezje młodych Polaków, a szczególnie Mickiewicza. Nie podobają im się ani\n„Ballady i romanse”, ani „Konrad Wallenrod”, ani II część „Dziadów”. Wyśmiewają te utwory, a Mickiewicza nazywają nieokrzesanym i niedouczonym młodzieńcem. Tymczasem nagle rozlegają się strzały - to wybuchło powstanie. A poezja młodych romantycznych\npoetów znacznie wpłynęła na wolnościowe dążenia Polaków. \\hNa paryskim bruku\\h Bohaterem tego opowiadania jest Adam Mickiewicz. Autorka opowiada tu, jak doszło do napisania polskiej epopei narodowej pt. „Pan Tadeusz”. Po powstaniu listopadowym wielu Polaków, w obawie przed aresztowaniem, musiało opuścić kraj. Wędrowali po Europie i większość z nich osiedliła się we Francji, w Paryżu. Ich wyjazd z kraju nazwano Wielką Emigracją. Polacy za\ngranicą wciąż debatowali nad tym, jak zdobyć niepodległość, jak o nią dalej walczyć. Toczyły się nieustanne spory o wygląd przyszłego państwa, o to, kto będzie w nim rządził itd. Jednym z uczestników\nWielkiej Emigracji był Adam Mickiewicz. Był już wtedy uznanym poetą, autorem genialnych dzieł, jak „Dziady”, „Konrad Wallenrod” i innych. W Paryżu wiódł smutne życie, nie podobało mu się tu, bardzo tęsknił za krajem.\nPisał artykuły do gazet, ale wciąż je krytykowano i powtarzano, że nie będzie z niego dziennikarz. Pewnego dnia, kiedy wracał do domu z korektą swojego artykułu, goniec z redakcji, kilkunastoletni Włodek Olszański zapytał go, czy rzeka Wilia jest podobna do Sekwany. Poeta zaczął opisywać chłopcu\nLitwę. Wtedy właśnie wpadł na pomysł, żeby opisać Polskę: obyczaje, ludzi, pejzaże w wielkim poemacie. Z tą myślą pobiegł do domu. \\hDoktor Marcinek\\h Opowiadanie to dotyczy Karola Marcinkowskiego - wielkiego społecznika, filantropa, lekarza ubogich, który dla ich wspomagania nie szczędził sił i podejmował rozliczne inicjatywy, działające długo po jego śmierci. Powołał do życia Spółkę Akcyjną\nBazar, w której znalazło zatrudnienie wielu polskich rzemieślników; zorganizował Towarzystwo Pomocy Naukowej, Towarzystwo Pomocy dla Biednych. Pracując dla ubogich Marcinkowski poświęcił szczęście\nosobiste - miłość do Emilii Szczanieckiej. Dzieliła ich bariera społeczna - on był synem ubogiego restauratora, ona córą potężnego rodu szlacheckiego. Przysięgli sobie, że nie mogąc się kochać\nnawzajem, będą tym bardziej kochać Polskę. Marcinkowski jako polski patriota był aresztowany i spędził długi okres w pruskim więzieniu. Tam nabawił się gruźlicy - choroby wówczas nieuleczalnej. Mimo to z całych sił pracował dla kraju, a\nszczególnie dla biednych. \\hKoncert Szopena\\h Pani Teresa Zawadzka otrzymała zaproszenie od Pauliny Platerówny na koncert, który w jej salonie miał dać Fryderyk Szopen. Zawadzcy od dwóch lat przebywali w Paryżu i każdy dzień wydawał się im coraz\nsmutniejszy i bardziej beznadziejny. Pani martwiła się o gospodarstwo w Dąbrówce Małej, pan z tęsknoty zrobił się gburliwy, opryskliwy dla żony i zrzędliwy, służąca Kaśka coraz częściej odpowiadała\npani opryskliwie - zostawiła w Dąbrówce narzeczonego i bardzo za nim tęskniła. Jeszcze gorszy los spotkał koniuszego, Kacpra, który w kraju zostawił żonę i dwoje małych dzieci. Państwo wyjeżdżając\nzamierzali wrócić za kilka miesięcy, a tymczasem wciąż pozostawali w Paryżu, nie mogąc wrócić do kraju. Koncert Szopena okazał się dla wszystkich wielkim powrotem do ojczyzny, bo słuchając muzyki tego genialnego pianisty mieli wrażenie, jakby przenieśli się duszą do Polski.",
        "Author": "Katarzyna Michalak",
        "ReleaseDate": "2016",
        "Genre": "Romans"
    },
    {
        "title": "Chatka Puchatka",
        "content": "\\hStreszczenie szczegółowe\\h \\hRozdział I, w którym powstaje Chatka Puchatka\\h Kubuś Puchatek nie miał nic do roboty i postanowił odwiedzić Prosiaczka. Był bardzo zdziwiony, gdy nie zastał go w domu. Na wszelki wypadek zapukał bardzo mocno do drzwi, a czekając, układał sobie\nsłowa nowej mruczanki. Potem, gdy Prosiaczek nadal się nie odzywał, zawrócił i znalazł Prosiaczka w swoim domu. Poszli na spacer i razem ćwiczyli śpiewanie piosenki, którą wymyślił Puchatek i którą\npostanowił zaśpiewać Kłapouchemu. Ponieważ cały czas padał śnieg, przyszło im na myśl, że osiołek Kłapouchy nie ma żadnego domu, i postanowili zbudować mu dom. Było im go bardzo żal, bo wszyscy w lesie mieli swoje domki, tylko osiołek nie miał. Ruszyli więc w stronę lasu, żeby nazbierać patyków do budowy. Kłapouchy tymczasem przyszedł do Krzysia poskarżyć się, ze ponieważ na łące było mu zimno, rano zbudował sobie chatkę, która tajemniczo znikła, gdy wyszedł na spacer. Krzyś bardzo się zdziwił i\npostanowił pomóc mu w szukaniu chatki. Spotkali Puchatka i Prosiaczka, którym opowiedzieli historię domku Kłapouchego. Trochę zmieszani, przyjaciele zaprowadzili osiołka do chatki, którą zbudowali.\nOkazało się, że rozebrali oni chatkę Kłapouchego i przenieśli w inne miejsce, ale Kłapouchy nie domyślił się niczego i doszedł do wniosku, że jakimś sposobem chatkę przeniósł wiatr. \\hRozdział II, w którym Tygrys przybywa do lasu i zjada śniadanie\\h Pewnej nocy pod drzwiami domku Puchatka pojawił się Tygrys. Puchatek z początku się zaniepokoił, ale Tygrys powiedział, że Krzyś go zna, więc Tygrys spędził noc w jego domku. Rano okazało się, że jest sympatyczny, ale dość kłopotliwy, dużo rozrabia i jest\nbardzo beztroski. Największym problemem było śniadanie dla niego - nie smakował mu miód. Puchatek zaprowadził go do Prosiaczka, ale żołędzie też mu nie smakowały, a Prosiaczek się go przestraszył. U\nKłapouchego nie przypadł mu do gustu również oset, choć za każdym razem, gdy mu coś proponowano, twierdził, że właśnie to Tygrysy lubią najbardziej. W końcu zawędrowali do Mamy-Kangurzycy, która od\nrazu polubiła Tygrysa i zrozumiała, że choć wygląda na dużego, to jest jeszcze malutki tak, jak i Maleństwo. Okazało się, że Tygrysowi bardzo smakuje Wzmacniające Lekarstwo Maleństwa, i dlatego zamieszkał u Mamy Kangurzycy. \\hRozdział III, w którym zostaje zorganizowane poszukiwanie Małego i Prosiaczek znów spotyka Słonia\\h Kiedy Puchatek siedział i liczył swoje baryłki z miodem, przyszedł do niego zdenerwowany Królik, któremu zginął jeden z krewnych-i-znajomych - Mały. Królik zorganizował poszukiwania i życzył sobie, żeby wzięły w nich udział wszystkie zwierzęta. Puchatek zorientował się, że nie wie, jak wygląda Mały, i zdecydował, że najpierw poszuka Prosiaczka. Szukając go, wpadł do dołu i\nwylądował prosto na Prosiaczku, któremu specjalnie się to nie podobało. Stwierdzili, że dół to Misiowa Pułapka na Słonie, którą kiedyś wykopali. Prosiaczek bardzo się bał, że przyjdzie Słoń, ale\nPuchatek wytłumaczył mu, że nawet gdyby tak się stało, to ze słoniem będzie można porozmawiać i wystraszyć go na tyle, żeby stracił pewność siebie. Królik tymczasem porozmawiał z Krzysiem i dowiedział się, że to on ostatni widział Małego. Krzyś zgodził się z Królikiem, że coś mogło mu się stać, i wyruszył na poszukiwanie. Po drodze zawędrował\nnad pułapkę na słonie i zauważył, że na jej dnie drzemią Puchatek i Prosiaczek. Zawołał ich, ale Prosiaczek pomyślał, że to przyszedł Słoń i udaje Krzysia, i zaczął ze strachu bardzo dziwnie się\nzachowywać. Dopiero, gdy obudził się Puchatek i rozpoznał Krzysia, Prosiaczek się uspokoił. W tym momencie zobaczył, że na plecach Puchatka coś siedzi - był to zaginiony Mały. Krzyś pomógł zwierzątkom wydostać się z dołu i razem zawiadomili Królika, że znaleziono Małego. Nie wiedział o tym tylko Kłapouchy, który szukał go jeszcze przez dwa dni. \\hRozdział IV, w którym okazuje się, że Tygrysy nie łażą po drzewach\\h Podczas spaceru Puchatek zastanawiał się, kogo ze znajomych odwiedzić. Najpierw chciał wybrać się do Kłapouchego, którego nie widział od wczoraj. Potem przypomniało mu się, że od dwóch dni nie\nwidział się z Sową. Wspomniał także Mamę-Kangurzycę, Maleństwo i Tygrysa, których nie odwiedzał od trzech dni. Przypomniało mu się także, że bardzo lubi wieść mądre rozmowy z Królikiem i że dawno już\ntego nie robił. Zastanawiając się tak, wrócił pod drzwi własnego domu, zjadł „małe co nieco” i wybrał się do Prosiaczka, który akurat sadził żołądź. Poszli razem do Mamy Kangurzycy, chociaż\nProsiaczek wciąż trochę się bał Tygrysa. Mama-Kangurzyca wysłała w międzyczasie Tygrysa z Maleństwem na spacer, gdyż zamierzała zająć się porządkami. Tygrys postanowił pokazać Maleństwu, że Tygrysy wspaniale łażą po drzewach. Wszedł na nie jakoś, choć omal nie zleciał. Nie potrafił jednak zejść, ponieważ przeszkadzał mu ogon, więc usiedli razem na gałęzi i siedzieli. Tymczasem nadeszli Prosiaczek i Puchatek. Puchatek\nstwierdził, że na drzewie siedzi jakieś zwierzę i że na pewno jest to Jagular, który ma zwyczaj zaczajać się na gałęzi i spadać na przechodzących. Tygrys zaczął wzywać pomocy, a Puchatek powiedział,\nże tak właśnie Jagulary zwabiają swoje ofiary pod drzewo. Kiedy zauważyli Maleństwo i okazało się, że żadne z nich to nie Jagular, Puchatek zaczął się zastanawiać, jak pomóc im zejść na dół. Nie mógł\njednak nic wymyślić. Tymczasem nadeszli Krzyś i Kłapouchy i zaproponowali, żeby zwierzęta zeskoczyły na rozciągniętą w powietrzu kurtkę Krzysia. Kłapouchy cały czas marudził, że na pewno wydarzy się jakiś wypadek. Zwierzęta zeskoczyły, Maleństwo było tym zachwycone i kilkakrotnie się odbijało, a Tygrys przewrócił Kłapouchego. \\hRozdział V, w którym Królik ma dzień pełen zajęć i w którym dowiadujemy się, co Krzyś robi przed południem\\h Królik miał ochotę na załatwianie ważnych spraw i wydawanie innym poleceń. Postanowił odwiedzić Krzysia i zapytać go, czy nie ma czegoś do zrobienia, czym on mógłby komenderować, ale go nie zastał.\nZauważył za to na drzwiach kartkę z napisem „WYSZEDŁEMK ZA JENTYK”. Postanowił zawiadomić wszystkich o tym, co znalazł, i udał się do Sowy, aby przeczytała napis. Sowa uznała, że Krzyś poszedł szukać Jentyka, ale nie wiedziała zupełnie, co to jest. Królik zaczął następnie wypytywać wszystkie zwierzęta, ale nikt nie wiedział, co to jest Jentyk, i nikt nie widział Krzysia. Dopiero zapytany o to Kłapouchy\nwyjaśnił im, że przed południem Krzyś chodzi do szkoły się uczyć. Krzyś osobiście mu o tym powiedział i nauczył go układać z patyków literę A, z czego Kłapouchy był bardzo dumny, dopóki nie okazało się, że Królik także wie, jak wygląda A. Następnego dnia na kartce było napisane: „WYSZEDŁEM. ZAJĘTY. K.” \\hRozdział VI, w którym Puchatek wymyśla nową zabawę, a Kłapouchy bierze w niej udział\\h Puchatek szedł sobie dróżką i wymyślał piosenkę, ale wcale mu się nie podobała. Dotarł do mostu na strumieniu i zaczął rzucać do wody szyszki. Po chwili zauważył, że jeśli upuści szyszkę do strumyka\npo jednej stronie mostu, to może zobaczyć, jak szyszka wypływa po drugiej. Potem stwierdził jeszcze, że jeśli upuści dwie szyszki, to płyną one w różnym tempie. Tak wymyślił grę w Misie-Patysie, do której zamiast szyszek używało się znaczonych patyczków. Podczas jednej z gier spod mostu zamiast patyczków wypłynął dostojnie Kłapouchy. Wszystkie zwierzęta zaczęły się zastanawiać, jak wyciągnąć go z wody. Puchatek zaproponował, żeby upuścić do niej\nwielki kamień, a fala, jaka wtedy powstanie, wyniesie osiołka na brzeg. Gdy wyciągnięto osiołka z wody, powiedział, że został wbryknięty do rzeki przez Tygryska, który skoczył na niego z tyłu (Tygrysek uwielbiał brykać, czyli wskakiwać na wszystko, co tylko możliwe, najlepiej z zaskoczenia). Tygrys stanowczo stwierdził, że nie brykał, tylko kaszlał, a\nosiołek wpadł do wody, bo się przestraszył. Kłapouchy uznał, że wobec tego, że wpadł do rzeki, nie ma znaczenia, czy Tygrys kaszlał, czy brykał, i się obraził. Kiedy nadszedł Krzyś, zwierzęta\npoprosiły go o zdecydowanie, kto jest winny, ale Krzyś zaproponował, żeby wszyscy zagrali w Misie-Patysie. Podczas gry Tygrys i Kłapouchy się pogodzili. \\hRozdział VII, w którym Tygrys zostaje odbryknięty\\h Królik, Puchatek i Prosiaczek rozmawiali o tym, że Tygrysek za bardzo bryka i należałoby dać mu nauczkę, żeby się uspokoił. Puchatek początkowo nie potrafił wymyślić nic poza niezbyt mądrą piosenką,\nProsiaczek nie był pewien, czy Krzysiowi by się to podobało, ale Królik go przekonał. Zaproponował, żeby zabrać Tygryska do jakiegoś obcego miejsca, zostawić tam na noc i wrócić dopiero rano. Dzięki temu Tygrys by się przestraszył, zatęsknił za pozostałymi zwierzętami i choć przez chwilę byłby smutny i potulny. Potem już nie byłby tak\ndokuczliwy. Postanowili więc zabrać Tygrysa do Bieguna Północnego, bo było to najdalsze znane im miejsce. Zaprosili więc Tygrysa na spacer. Maleństwo także chciało iść, ale zasugerowali jego mamie, że jest brzydka pogoda, i kazała mu zostać w domu. Gdy dotarli do Bieguna, wszyscy się schowali. Tygrys\ntrochę się zdziwił, a potem poszedł pobiegać po lesie. Tymczasem Puchatek, Prosiaczek i Królik zgubili się we mgle, a Tygrys po pewnym czasie znudził się zabawą i spokojnie wrócił do domu. Wieczorem\nprzyszedł Krzyś, który szukał Puchatka, i wtedy okazało się, że Tygrysy nigdy się nie gubią, ponieważ mają taką właściwość. Tygrys i Krzyś wyruszyli na poszukiwanie zaginionych. W międzyczasie Królik obraził się na Puchatka i Prosiaczka, którzy powiedzieli, że nie potrafi znaleźć drogi\npowrotnej, postanowił sam wrócić do domu i zgubił się już całkowicie. Puchatek i Prosiaczek powędrowali przed siebie i spotkali Krzysia. Zabłąkanego Królika odnalazł Tygrysek, a Królik, który zrobił się smutny i potulny, bardzo się ucieszył, że go widzi. \\hRozdział VIII, w którym Prosiaczek zdobywa się na bohaterski czyn\\h W pewien czwartek Puchatek i Prosiaczek postanowili odwiedzić wszystkie zwierzęta, a ponieważ uważali, że powinni mieć jakiś powód, życzyli wszystkim szczęśliwego czwartku. Podczas ich odwiedzin\npogorszyła się pogoda, zaczął wiać bardzo silny wiatr. Podczas pobytu u Sowy złamało się drzewo, na którym był zbudowany jej domek. Drzewo się przewróciło, a domek upadł drzwiami do ziemi i nie można było z niego wyjść. Wszyscy myśleli, jak się wydostać. Puchatek znowu wymyślił tylko piosenkę.\nWreszcie Sowa doszła do wniosku, że jedyna droga na zewnątrz prowadzi przez skrzynkę na listy, do której może się zmieścić tylko Prosiaczek, ponieważ był najmniejszy. Prosiaczek nie był odważnym zwierzątkiem i okropnie się bał. Szukał sposobów, żeby się wymigać, ale Puchatek go przekonał, że\njeśli wyjdzie, zostanie uznany za bohatera, a on napisze o nim pochwalną piosenkę. Dzięki pomocy Sowy Prosiaczkowi udaje się wyjść, więc biegnie wezwać pomoc. \\hRozdział IX, w którym Kłapouchy znajduje Sowjufkę, a Sowa się do niej przenosi\\h Królik zorganizował poszukiwania nowego domu dla Sowy, w których brały udział wszystkie zwierzęta. W poszukiwania bardzo zaangażował się Kłapouchy, któremu było wstyd, że odsunął się od przyjaciół i o niczym nie wiedział. Puchatek ułożył w międzyczasie\npiosenkę pochwalną dla Prosiaczka. Zwierzęta, kierowane przez Krzysia, wyciągnęły z domku Sowy wszystko, co się nie zniszczyło. Przy okazji Sowa pokłóciła się z Mamą-Kangurzycą, która uznała, że jej\ndom był okropnie brudną ruderą. Sowa wymyśliła też nazwę dla swojego nowego mieszkania, a wtedy przyszedł bardzo zadowolony z siebie Kłapouchy i powiedział, że znalazł dla niej dom. Zaprowadził do\nniego wszystkich, a wtedy okazało się, ze miał na myśli dom Prosiaczka. Prosiaczek bohatersko zgodził się, ze to idealne miejsce i Sowie będzie tam dobrze, a Puchatek zaproponował, żeby Prosiaczek w takim razie zamieszkał z nim. \\hRozdział X, w którym Krzyś i Puchatek przychodzą do Zaczarowanego Miejsca i tam żegnamy się z nimi\\h Po Stumilowym Lesie rozeszła się wieść, że Krzyś ma odejść. Nikt nie wiedział, dokąd, dlaczego i kiedy, ale wszyscy byli bardzo przejęci i smutni. Nie rozmawiali właściwie o niczym innym i\nspodziewali się samych przykrych wydarzeń. Pewnego dnia Królik, nie mogąc już dłużej wytrzymać tego, że nic nie mógł zrobić, zwołał zebranie przy Chatce Puchatka. Na owo zebranie Kłapouchy napisał\nPoemat pożegnalny i wszyscy zgodzili się, że powinni się pod nim podpisać i zanieść go Krzysiowi. Królik nazwał tę kartkę Ryzolucją. Uroczyście zanieśli wiersz Krzysiowi, ale zanim chłopiec zdążył go\nprzeczytać, wszystkie zwierzęta poza Puchatkiem sobie poszły, ponieważ Kłapouchy powiedział, że Krzyś na pewno chciałby być sam. Krzyś bardzo się ucieszył z prezentu i zaprosił Puchatka na spacer.\nPodczas spaceru rozmawiali o tym, jak przyjemnie jest móc Nic nie robić. Potem Krzyś zaczął opowiadać Puchatkowi o rzeczach, których uczy się w szkole - o rycerzach, królach, królowych, dalekich\nkrajach i morzach, a także o zadaniach z matematyki i o tym, jak się napełnia basen wodą. Puchatek myślał sobie, że musi być bardzo przyjemnie wiedzieć tyle mądrych rzeczy. Potem zapragnął zostać\nRycerzem, więc Krzyś za pomocą patyka pasował go na rycerza. Potem zaś Puchatek obiecał Krzysiowi, że nigdy go nie zapomni, nawet kiedy Krzyś przestanie już nic nie robić, i że zawsze będą razem.",
        "Author": "Maria Kownacka",
        "ReleaseDate": "1931",
        "Genre": "Książki dla młodzieży"
    },
    {
        "title": "Chłopi t. 1",
        "content": "\\hStreszczenie szczegółowe\\h I Rozpoczęła się jesień, której jednym z wyraźniejszych sygnałów były trwające już na polach wykopki ziemniaków. Po polnej drodze szedł ksiądz, który ciekawie przyglądał się otaczającej go przyrodzie. Po drodze spotkał Agatę. O niej też rozmawiali chłopi pracujący w tym czasie w polu. Była to starsza kobieta, która nie miała już bliskiej rodziny, pracowała jednak jako pomoc u swoich krewnych Kłąbów, ale ponieważ nadchodziła zima, co oznaczało koniec większej pracy, sama odeszła, aby nie sprawiać im kłopotu i nie być dla nich ciężarem. Przyjęła od księdza podarowaną jej monetę i powolnym krokiem ruszyła w stronę lasu, skazując się na konieczność żebraniny. Ksiądz zwrócił swoją uwagę na Walka, który zamiast pilnować pasących się koni, podziwiał piękno przyrody dookoła. Pod lasem zaś pojawiła się dziewczyna ciągnąca krowę, za nią zaś podążał Żyd Moszka. Ksiądz po krótkiej wymianie zdań z Żydem na temat plonów znów zwrócił się do Walka, aby ten przegonił konie. Sam ksiądz był przedmiotem powszechnej uwagi we wsi. Mimo intensywnie trwających na polu prac, co chwila wokół księdza pojawiali się mieszkańcy wsi, aby okazać mu swój szacunek. Nie brakowało także kręcących się wokół dzieci. Większość wsi (przynajmniej kobiet i dzieci oraz parobków) była bowiem w tym czasie na wykopkach. W pewnym momencie ksiądz zatrzymał się przy jednej z grup zbierających ziemniaki. Z ciekawości zagadnął o właściciela upraw. Okazało się, że pole należy do największego gospodarza we wsi, czyli Boryny. Z księdzem przywitała się synowa gospodarza, czyli Hanka, która niedawno urodziła i ochrzciła dziecko. Ksiądz po błogosławieństwie dla matki i dziecka odszedł w kierunku kościoła. Najpierw dotarł do cmentarza, przez którego teren musiał przejść, aby dostać się do kaplicy. Ta była „udekorowana” kolorami jesiennych liści. Pozostała na polu Hanka dalej zbierała ziemniaki, a jednocześnie starała się wszystkich zmobilizować do jeszcze szybszej pracy. Nadchodził wieczór, który w naturalny sposób wyznaczał koniec pracy, a Hance zależało na tym, aby przed zachodem zrobić jeszcze możliwie jak najwięcej. Wokół ucichły więc rozmowy, zamiast nich słychać było tylko uderzenia motyk, które rozbijały twardą ziemię. Od czasu do czasu ktoś też ciężko westchnął z bólu i zmęczenia. Na polu przede wszystkim byli parobkowie i kobiety, które swoje dzieci układały w pobliżu wykopków. W końcu jednak wróciły rozmowy. Tematem ponownie okazała się Agata. Jagustynka przypomniała, że kobieta pomagała u swoich krewnych całe lato i wczesną jesienią. Teraz jednak poszła na żebry, bo rodzina nie miała dla niej żadnej litości. Kobieta podejrzewała, że to nie była decyzja Agaty, tylko że kobieta została wypędzona i to na samą zimę. Rozmowa skończyła się smutną konstatacją, że kobieta wróci wiosną. A że będzie miała ze sobą trochę pieniędzy z żebraniny, a także innych wiktów, to i rodzina chętniej ją przyjmie. Teraz jednak nie mają dla niej miejsca nawet w sieni czy chlewie. Kobiety są zbulwersowane taką postawą, jednocześnie jednak przyjmują ją jako coś, co w ich wspólnocie się niestety po prostu zdarza. Niewiele dalej pracowano na polu Paczesiowej. Tutaj jednak nie było kobiet, a przede wszystkim synowie kobiety. Byli starymi kawalerami, za co winę wieś zrzucała na matkę, która nie chciała dopuścić, aby synowie założyli własne rodziny, ponieważ oznaczałoby to, że na jej gospodarstwie nie będzie komu pracować. Siłą rzeczy uwaga pracujących kobiet przesunęła się na nieobecną na polu Jagnę Paczesiową. Inne kobiety nie były do niej zbyt dobrze nastawione. Uważały ją za leniwą, niechętną do pracy, zainteresowaną wyłącznie własnym wyglądem. Były również przekonane, że uwodzi kolejnych mężczyzn we wsi. Nie było to szczególnie zaskakujące, ponieważ Jagna rzeczywiście była bardzo ładna, a przy tym dobrze zbudowana, silna, co na wsi także pozostawało nie bez znaczenia. Nie było to jednak usprawiedliwieniem dla zachowań Jagny, więc kobiety nie szczędziły kąśliwych uwag pod jej adresem. Dyskusje przerwała Józka, która przybiegła po Hankę. Biegiem trzeba było wrócić do domu, ponieważ coś złego działo się z krową. Hance nie trzeba było dwa razy powtarzać takiej informacji. Błyskawicznie wzięła dziecko z płachty, na której leżało, owinęła je z pomocą zapaski i ruszyła szybko do domu. Wszystkim było szkoda krowy, ale jednocześnie wydarzenie to sprowokowało gromadę do kolejnej dyskusji. Problemy w gospodarstwie zdaniem większości były efektem braku ręki gospodyni, a za tę nie była uznawana Hanka. Była ona (jedynie – w rozumieniu wsi) żoną Antka, czyli syna Boryny, a nie głównego gospodarza, jakim był sam Boryna. Ten zaś był niewątpliwie najbogatszym gospodarzem we wsi, niestety w małżeństwie miał znacznie mniej szczęścia. Był młody (miał dopiero około 60 lat), a już pochował dwie żony. Wiek Boryny nie był tutaj żadną przeszkodą. Gromada była przekonana, że każda młoda kobieta ze wsi zdecydowałaby się na ślub z nim, gdyby tylko wyraził taką chęć. Uważano, że tak powinno się stać. Hanka była może i dobrą kobietą, ale pracowała w gospodarstwie jedynie ze względu na Antka, a sam Boryna niespecjalnie ją szanował. Gospodynią, zdaniem pracujących na polu kobiet, Hanka nie była bowiem zbyt dobą. W końcu jednak nadszedł wieczór, kobiety zebrały swoje koszyki i ruszyły do domów. II Gospodarstwo Borynów było bardzo rozbudowane, ale jednocześnie nieco schowane przed wzrokiem ciekawskich. Z trzech stron zamykały podwórko budynki gospodarskie, z czwartej funkcję naturalnej bariery pełnił niemały sad. Nawet od drogi nie dało się wiele zobaczyć. Kiedy jednak Hanka dotarła do gospodarstwa, okazało się, że na podwórzu jest już co najmniej kilka innych kobiet, które radzą, co zrobić ze zwierzęciem. Hanka posłała od razu po Jambrożego, który uchodził we wsi za specjalistę od chorób. Jednocześnie była przerażona. Wiedziała, że Boryna nie przejdzie obojętnie nad utratą krowy. Czuła się niewinna, a jednocześnie drżała na myśl o tym, jak będzie się musiała tłumaczyć przed teściem. Niestety, kiedy pojawił się na podwórzu Jambroży, dość szybko orzekł, że krowa właśnie zdycha. Niedługo potem pojawił się Boryna z Antkiem. Mężczyźni wracali wozem, ale naprzeciw nim od razu wybiegła Józka, która od razu zaczęła im opowiadać o tragedii. Boryna był wściekły. Błyskawicznie zaczął liczyć straty. Pomstował przy tym na innych mieszkańców gospodarstwa. Był przekonany, że zawsze, kiedy zostawia gospodarstwo bez swojej opieki, coś się wydarza. Nikt nie umie zadbać o porządek, a straty ponosi tylko on – Boryna. Gospodarz był przekonany, że wszystko jest winą młodego parobka Witka, który nie potrafił właściwie upilnować krowy. Okazało się jednak, że zwierzę zostało przegnane z gaju, w którym wypasano krowę. Już kiedy Witek wracał z nią do domu, krowa stękała. Boryna nie chciał jednak słuchać dalszych tłumaczeń – dla niego było to 300 złotych, które właśnie stracił, bo innym nie chciało się właściwie przypilnować zwierzęcia. Boryna kazał sobie w pewnym momencie przynieść kosę i sam poderżnął krowie gardło, aby dłużej się nie męczyła. Przy tym wszystkim jednocześnie wypomniał mieszkańcom gospodarstwa, że są na jego utrzymaniu, oczekują zapewnienia bytu, pożywienia, a niczego nie potrafią sami przypilnować. Kiedy po wszystkim w końcu wszedł do chałupy, zaczął krzyczeć na Hankę, której wcześniejszych usprawiedliwień, że była na polu, nawet nie zauważył. Oczekiwał, że kobieta da mu jeść. Hanka błyskawicznie zareagowała na żądanie teścia i na stole szybko pojawiła się jajecznica z chlebem. Przy wspólnym posiłku Boryna wypytywał o Witka, który tak się bał gniewu gospodarza, że gdzieś się schował. W końcu po skończonym posiłku Boryna poszedł się zdrzemnąć. Kiedy kobiety porządkowały izbę, pojawił się w końcu zdenerwowany Witek, pytając, jak bardzo zły jest gospodarz. Józka opowiedziała chłopakowi, że jej ojciec zamierza go zbić. Chłopak się przeraził, zaczął płakać, a dziewczyna obiecała, że się za nim wstawi u ojca. W zamian za tę obietnicę Witek podarował Józce własnoręcznie wykonanego boćka. Nakręcana zabawka bardzo spodobała się dziewczynie.Boryna w międzyczasie wybrał się do wójta. W trakcie wędrówki zastanawiał się, jak dużo jeszcze zadań trzeba podjąć przed nadejściem zimy. Układał sobie więc w głowie listę kolejnych obowiązków: trzeba było zwieść drewno, usunąć kapustę z pola, dokończyć sianie. Do tej listy doszedł jeszcze jeden przykry obowiązek. Boryna musiał się bowiem pojawić w sądzie. Mężczyzna był zmęczony, bolało go ciało, a w głowie kłębiły się myśli o kolejnych obowiązkach. Miał jednocześnie poczucie dojmującej samotności i tego, że nie ma się z kim podzielić swoimi bolączkami. Naturalnie pojawiła się myśl o żonie, która zmarła na wiosnę. W mężczyźnie obudziły się tęsknoty i przyjemne wspomnienia. Żona Boryny była kobietą bardzo pracowitą i gospodarną. Mężczyzna z rozrzewnieniem wspominał, jak dbała o niego. Idąc do wójta, czuł przyjemny zapach żuru, skwarków, gotowanych ziemniaków. O takie jedzenie dbała jego żona. Boryna wspominał, jak podtykała mu kiełbasę. Wszystko wtedy w gospodarstwie dobrze szło, rósł inwentarz. Z rozrzewnieniem pewnym Boryna przypominał sobie, jak potem mógł sprzedawać, zarabiać, a więc był i grosz, który można było wydać. Boryna był zmęczony, wspomnienia zaś jeszcze bardziej przypominały mu, że kiedy była żona wszystko szło dobrze, a teraz Antek robi po swojemu, Hanka jest słabą gospodynią, a w gospodarstwie non stop są problemy. Tylko w ostatnim czasie zdechł wieprz, potem ptaki udusiły gęsi, a teraz krowa. Z tymi przykrymi wnioskami dotarł do wójta. Chciał się poradzić. Następnego dnia miał iść do sądu, bo Jewka oskarżyła go, że jest ojcem jej dziecka. Oprócz tego Boryna wylał wszystkie swoje żale, na co wójt z żoną poradzili mu, by ponownie się ożenił, bo gospodarstwo potrzebuje kobiecej ręki. Przypomnieli gospodarzowi, że we wsi nie brakuje pięknych młodych kobiet. Jako jedną z kandydatek wskazali Jagnę. Boryna na tę sugestię nic jednak nie odpowiedział, pożegnał się jedynie, usprawiedliwiając się tym, że musi następnego dnia z samego rana jechać do sądu. Sugestie wójta i jego żony zasiały jednak ziarno… Boryna wracając do domu, rozmyślał nad radami wójta. Sam także i wcześniej myślał już o ponownym ożenku, brał nawet samą Jagnę pod uwagę. Boryna przede wszystkim doceniał jej urodę połączoną z siłą. W końcu szukał kobiety, która podoła obowiązkom gospodyni. Trochę bezwiednie dotarł pod dom Dominiki Paczesiowej. Przez okno zobaczył dziewczynę, która skubała gęsi. Była jedynie w samej koszuli, więc Boryna mógł podziwiać jej urodę. Popatrzył chwilę na dziewczynę i ruszył z powrotem do domu, rozmyślając jednak nie tylko o jej pięknie, lecz także piętnastu morgach ziemi, które miała Dominikowa. Kobieta miała oprócz Jagny jeszcze dwóch synów, więc na każde z dzieci przypadało po pięć morgów. Boryna zaczął się zastanawiać, jakie korzyści przyniósłby mu ślub z tą konkretną dziewczyną. Przypomniał sobie, że przecież jego pole graniczy z ziemią Dominikowej. To oznaczało, że po ślubie ziemię można byłoby połączyć. To zaś dawałoby łącznie 35 morgów ziemi. Więcej miałby już więc tylko młynarz. Wiano Jagny wydawało się coraz bardziej atrakcyjne. Boryna zaczął planować, co posiałby na ziemi należącej do Jagny. Planował dokupienie koni, zakładał zaś, że krowę Jagna wniosłaby w posagu. Rozmyślania o Jagnie towarzyszyły mu podczas zasypiania. Zdawał sobie sprawę, że dziewczyna nie jest we wsi szczególnie lubiana. Był także świadomy, że jego dzieci niekoniecznie mogą być zachwycone perspektywą jego ponownego ożenku. Uznał jednak, że nie ma żadnego obowiązku zastanawiania się nad ich reakcją. Jest w końcu samodzielny, gospodarstwo należy do niego. Doszedł do wniosku, że jeśli jego decyzja im się nie spodoba, to nie pozostanie im nic innego, jak się po prostu wyprowadzić. Myśl nad potencjalnym ożenkiem zaczęła się więc szybko przeradzać w plan do realizacji.III Praca w gospodarstwie zaczynała się bardzo wcześnie. Parobkowie wstawali skoro świt. Pierwszy podniósł się Kuba, starszy z parobków, który sypiał w stajni razem z Witkiem. Kiedy wychylił się ze stajni, poczuł niemiły chłód i szron, który był niewątpliwą oznaką nadchodzącej jesieni i konieczności przyspieszenia prac, które jeszcze pozostały do wykonania. Kuba kuśtykał, ponieważ kiedyś został postrzelony w kolano. Po szybkiej porannej toalecie, czyli umyciu twarzy w wodzie ze studni, odmówił pacierz, a potem rozpoczął obrządek. W chałupie wszyscy jeszcze spali. Kuba jednak pracował już bardzo intensywnie. Musiał wyprowadzić wóz ze stodoły. Zajął się także zwierzętami. Opiekował się przede wszystkim końmi, z którymi rozmawiał podczas obrządku. Potem poszedł do psa Łapy. W końcu obudził także młodszego z parobków.  Kiedy Witek wstał, z jaskółczego gniazda wypuścił małe ptaszki. W końcu przed chałupą pojawił się także sam Boryna. Niestety nie zapomniał o wczorajszych wydarzeniach, złapał Witka i zbił go rzemiennym paskiem. Wyrzucał mu, że nie dopilnował krowy, że się przez niego zmarnowała. Bijąc chłopaka, Boryna wypominał mu, że jako znajdę przygarnął go do swojego gospodarstwa, a teraz chłopak marnuje mu zwierzynę. Kiedy Boryna przestał bić płaczącego chłopaka, ten błyskawicznie uciekł. Boryna wrócił do chałupy, w ciszy przygotował się do wyjścia. Nie rozmawiał z nikim. Na odchodne, poirytowany faktem, że nikt specjalnie nie przejmuje się jego problemami i wizytą w sądzie, zapowiedział domownikom rządy twardej ręki. Boryna był bowiem coraz bardziej przekonany, że bez silnej demonstracji własnej woli nie zaprowadzi pożądanej organizacji w gospodarstwie. Kiedy pojawiła się Józka, zajęła się śniadaniem. Boryna kazał jej zająć się odpowiedzialnie sprzedażą mięsa z krowy. Gospodarz przewidywał bowiem, że skoro wszyscy we wsi już wiedzą o śmierci zwierzęcia, pojawią się zainteresowani mięsem. Wydał więc dyspozycję ściągnięcia Jambrożego. Mężczyzna miał odpowiednio przygotować mięso. Jedną porcję miała Józka zanieść Magdzie, a więc żonie kowala. Po wydaniu wszystkich dyspozycji, Boryna obiecał Józce, że przywiezie jej z miasta pyszne pieczywo. Pożegnał się z córką i ruszył w drogę. Kiedy Boryna przejeżdżał przez wieś, panował na niej już codzienny ruch. Było chłodno, ale świeciło słońce, co zachęcało do jak najszybszego podjęcia obowiązków. Część osób szła już w kierunku pola, aby kontynuować wykopki, inni przygotowywali się do orki, a jeszcze inni szykowali się do siewu. Wieś żyła, z każdej strony ktoś szedł do pracy, spiesząc się, aby jak najszybciej zakończyć jesienne obowiązki. Boryna miał jednak przed sobą niekrótką drogę. Do Tymowa, gdzie mieścił się sąd, dotarł po godzinie ósmej. Natychmiast wokół niego zaroiło się od Żydów, którzy byli przekonani, że gospodarz do miasta przyjechał z czymś na sprzedaż. Boryna jednak szybko i brutalnie wyprowadził ich z błędu. Zatrzymał wóz obok innych i poszedł do sądu. Do budynku jednak nie można było jeszcze wejść.  Wszyscy cierpliwie czekali na otwarcie. Tłum był zaś niemały. W pobliżu budynku Boryna dostrzegł także oskarżającą go Jewkę, która trzymała na rękach dziecko. Obok stała także Dominikowa, czyli matka Jagny.W końcu sąd się otworzył i kolejno rozpoczęto rozpatrywanie spraw. Były te mniej istotne i poważniejsze. Kłócono się zarówno o nieporządek na podwórku, jak i to, że chłopak, który wypasał konie został pobity. W końcu sąd doszedł także i do sprawy Boryny posądzonego przez Jewkę o ojcostwo. Dziewczyna przez jakiś czas była służącą w jego gospodarstwie. Zarzuty dotyczące wykorzystania dziewczyny mieli potwierdzić świadkowie. Boryna jednak wszystkiemu zaprzeczył i ostatecznie sprawa pozostała nierozwiązana. Po rozprawie także i Boryna udał się do karczmy. Towarzyszyła mu matka Jagny oraz jej brat. Dominikowa twierdziła, że Jewka została zmanipulowana i nakłoniona do złożenia oskarżenia przed kowala (który był jednocześnie zięciem Boryny), a także młynarza, u którego pracowała. Był to wyraźny sygnał, że Boryna miał na wsi również wrogów, przeciwników, gospodarzy, którzy mu zazdrościli i życzyli sobie, aby także i on został wystawiony na pośmiewisko. Dominikowa podkreślała, że wielu Borynie po prostu zazdrości zdobytej pozycji i chętnie by go jej pozbawili. Po posiłku Dominikowa poszła się jeszcze pomodlić, natomiast Boryna poszedł po obiecane bułeczki dla Józki. Do Lipiec Boryna wracał razem z matką Jagny i Szymkiem. Kobieta przekonywała go, w kontekście historii z Jewką, że po prostu powinien się jeszcze raz ożenić. W końcu jest silnym, dobrze sytuowanym, zdrowym mężczyzną. Chętnych na ślub z nim nie będzie brakować. IV W wrześniową słoneczną niedzielę przed stodołą Boryny, na pozostałym po zbiorach ściernisku pasły się zwierzęta gospodarza. Pilnowali ich zarówno Kuba, jak i Witek, który uczył się jednocześnie pacierza. Mimo pilnej nauki dostrzegł, że ludzie idą już na mszę. Kuba jednak kazał Witkowi najpierw sprowadzić bydło ze ścierniska, odpowiednio zabezpieczyć. Potem młody parobek miał iść do kościoła. Kuba zaś pod koszulą ukrył kilka upolowanych przez siebie kuropatw i poszedł najpierw do księdza, któremu wręczył ptactwo. Za to w podziękowaniu na plebani dostał złotówkę. Był bardzo wdzięczny, bo mimo że wcześniej także przynosił upolowane przez siebie zające czy ptaki, nie dostał nigdy żadnej zapłaty. Był tak wzruszony, że przy procesji po mszy szedł wyjątkowo blisko księdza. Obok byli Boryna i kowal oraz inni niosący nad kapłanem baldachim. Kuba był tak wzruszony, że nie zauważał, że wchodził ludziom pod nogi, wywołując irytację. W końcu wszyscy po skończonym nabożeństwie poszli jeszcze na cmentarz. W kościele była oczywiście także Jagna z matką. Po wyjściu ze świątyni rozmawiały z wieloma krewnymi. Było ich niemało, ponieważ tutaj właściwie każdy z każdym miał jakieś powiązanie. Niedzielne rozmowy były jednak swoistym rytuałem, który jednak mieszkańcy spełniali z przyjemnością. Jagna jednak niekoniecznie wzbudzała dobre emocje. Kobiety nie mogły przeboleć, że nosi taki piękny wełniak, takie piękne wysokie trzewiki, że ma piękne korale, a do tego wszystkiego wygląda to na niej idealnie, bo dziewczyna ma wyjątkową urodę. W końcu wszyscy powoli zaczęli się rozchodzić do domów na obiad. U Borynów było na bogato. Syty obiad przyrządziła Józka. Nie brakowało rosołu, mięsa, a także kapusty z grochem i kaszy ze słoniną. Po obiedzie był czas na krótki odpoczynek, a następnie wszyscy wrócili do swoich zajęć. W międzyczasie Hanka i Antek zamiast na odpoczynek, poszli na spacer. Dyskutowali o swojej przyszłości. Ta jednak nie była prosta. Młodzi chcieli się usamodzielnić i przejść na gospodarstwo Hanki, które co prawda było małe (trzy morgi) i ze słabą ziemią, ale własne. Mogliby się dzięki temu uwolnić od konieczności wysługiwania się Borynie. Antek uznawał także, że po matce jemu należy się od ojca 8 morgów pola. Aby zostać na ojcowiźnie musiałby jednak spłacić rodzinę (Kowala, czyli szwagra, Grzelę – brata w wojsku oraz młodą Józkę). Sytuacja wydawała się więc dla Hanki i Antka nieco patowa. Musieli codziennie ciężko pracować, a mimo to nie mieli nic swojego. Młodzi byli zazdrośni, że Boryna zazdrośnie przechowuje rzeczy po żonie, nie chcąc niczym się podzielić. Że młodemu w wojsku wysyła pieniądze, a im nie chce nic pomóc. Antek ruszył samotnie do wsi. Hanka chciała iść na plotki do sąsiadek, ale mąż zawrócił ją na podwórko. Z atmosfery wspólnego porozumienia nic nie zostało. Hanka zastanawiała się, jaki jest tego powód, dlaczego Antek tak często zmienia zdanie, ma swoje humory, których ona nie umie zrozumieć. Kiedy przyszła na podwórko, postanowiła posiedzieć z Kubą, ten jednak właśnie ruszał do karczmy. Zamówił sobie wódkę. Niestety szybko zamawiał kolejne trunki, podjudzany przez innych pijących, co skończyło się tym, że nie tylko stracił całą złotówkę od księdza, ale i zamówił na kredyt. Jankiel chciał go przy okazji namówić do udziału w spisku przeciw Borynie, ale parobek był wyjątkowo uczciwy i nawet nie chciał o takiej możliwości słyszeć. Wywiązała się kłótnia między Kubą a Jankielem, ten pierwszy w końcu z przepicia usnął w kącie karczmy. Przybywali tutaj zaś kolejni mieszkańcy. Karczma w niedzielę była chętnie odwiedzana. Tutaj był czas i miejsce na pogawędki, zabawę, taniec i picie. Kiedy nieco pijana już Jagustynka chciała namówić ludzi do dalszej zabawy, trafiła do alkierza, gdzie dyskutowali kowal, Antek i inni młodsi gospodarze. Mężczyźni ją jednak wyrzucili do głównej izby. Kiedy zapadła noc, wszyscy opuścili karczmę i udali się na spoczynek.V Jesień dawała o sobie znać coraz mocniej. Coraz częściej pojawiały się nieprzyjemne, zimne deszcze. Bociany odleciały, został tylko jeden – z przetrąconym skrzydłem. Chodził po łąkach, szukając jedzenia. Pojawiał się także u Borynów, gdzie Witek czasami mu coś rzucił. Pojawili się także „dziadowie”, który chodzili za żebraniną od domu do domu. Byli tacy, co po prostu prosili o pomoc. Nie brakowało także i takich, którzy twierdzili, że odwiedzili święte miejsca. Chcieli więc opowiadać o tym, co widzieli w Częstochowie lub Kalwarii. Na wsi robiło się jednak coraz ciszej, bo wszyscy zaczęli gromadzić się w izbach. W Lipcach szykowano się jeszcze na jarmark. Święta Kordula to było coroczne święto, którego nikt nie miał zamiaru ominąć. Ponieważ drogi były w kiepskim stanie, wszyscy planowali jechać nieco wcześniej, obawiając się jeszcze większych deszczów, które mogłyby skutecznie utrudnić przeprawę. Chodziło nie tylko o zabawę, ale również, a właściwie przede wszystkim o dobry interes. Planowano, co z posiadanego inwentarza można byłoby sprzedać. Za pozyskane w ten sposób pieniądze, planowano kupić na innych straganach ubrania czy sprzęt do gospodarstwa. Handel wymienny trwał więc na takim jarmarku w najlepsze. U Borynów także trwały przygotowania do wyjazdu. Planowano sprzedaż pszenicy, ale trzeba było ją najpierw do końca wymłócić. Podkarmiano także szykowane do sprzedaży gąski oraz maciorę. Jarmark to jednak nie wszystko – myślano także o nadchodzącej zimie, dlatego też Antek z parobkiem przywozili z lasu susz, szykowano ściółkę do obory. Planowano ogacenie, czyli ocieplenie ścian chałupy z pomocą ściółki.W końcu wszyscy ruszyli na planowany jarmark do Tymowa. Z Lipiec ruszył prawdziwy sznur wozów. Nie wszyscy jednak mogli jechać. Wozy miały swoją pakowność, a przecież trzeba było jakoś zabrać inwentarz przeznaczony na sprzedaż. Dlatego też część gospodarzy i parobków szła piechotą. Jeszcze biedniejsi gospodarze, którzy nie posiadali wozów, musieli za sobą ciągnąć uwiązane na sznurach zwierzęta. Dla parobków z kolei jarmark był okazją do znalezienia nowej, lepszej pracy. Mimo że wieś sprawiała wrażenie pustej, nie oznaczało to, że nikt w niej nie pozostał. U Borynów pozostali (niepocieszeni z tego powodu) Kuba, Witek i Jagustynka. Trzeba było pilnować gospodarstwo, wydoić krowy, przygotować posiłek. Boryna na wozie pozostawił rodzinę i kazał im jechać wcześniej. Sam zaś szedł piechotą i miał nadzieje, że ktoś z sąsiadów go zabierze. Nie musiał długo czekać, kiedy na trasie pojawił się organista i zaproponował mu podwózkę. Na wozie była też organiścina i ich syn Jaś. Planowano go na księdza. Po drodze wóz minął Dominikową z córką i synem. Paczesiowie jechali wozem z całym inwentarzem. Nikomu nie umknęło to, jak pięknie prezentowała się Jagna. Kiedy wóz dotoczył się do Tymowa, Boryna podziękował za podwózkę i poszedł szukać rodziny. Musiał najpierw przedostać się przez tłum, uliczki zastawione wozami, kolejne kramy z biżuterią, potem świętymi obrazami i wieloma innymi rzeczami. Boryna nie zwlekał zbyt długo z przystąpieniem do zakupów i kupił Józce obiecaną na wiosnę chustkę.Mijał przy tym całe bogactwo jarmarku: od stoisk z butami, krawców, garbarzy ze skórami, po stoiska z kiełbaskami, plackami, bułkami. Nie brakował także dziecięcych zabawek, garnków, donic, pięknie wykonanych mebli. Można na jarmarku było kupić właściwie wszystko. Wszyscy oczywiście chcieli, aby to właśnie u nich zrobić zakupy, chwalili swoje towary, zapraszali, aby choć spojrzeć. Całe to piękno i bogactwo nieco naruszał widok żebrzących dziadów, ślepych i kulawych, którzy liczyli na to, że przy okazji jarmarku i oni dostaną nieco większą pomoc. Boryna po przejściu całego tego wielokolorowego tłumu znalazł Hankę razem z Józką. Okazało się jednak, że kobietom jeszcze nie udało się sprzedać maciory. Cały czas się targowano. Od sprzedaży uwagę Boryny odwróciła jednak Jagna, którą dostrzegł gdzieś w pobliżu. Kiedy pojawił się tam, gdzie ją zobaczył, już jej jednak nie było. Był natomiast Antek, który siedział na wozie na workach z pszenicą, o którą targowali się potencjalni kupcy. Kiedy przy wozie pojawił się ojciec, Antek poprosił go o złotówkę, aby móc iść coś zjeść. Boryna nie był do tego skory, ale ostatecznie dał synowi pieniądze. Sam zaś poszedł załatwiać kolejne sprawy. Udał się do pisarza z prośbą o napisanie skargi na dziedzica. Chodziło o sądowe rozstrzygnięcie tego, jak borowy pobił parobka Witka, przepędził krowę Boryny, doprowadzając do tego, że zdechła. Gospodarz nie zamierzał odpuścić tej straty i chciał, aby dziedzic mu tę krzywdę zrekompensował. Wracając od pisarza, Boryna spotkał w końcu Jagnę. Stała przy jednym z kramów i zamierzała kupić bratu czapkę. Kiedy pojawił się w jej pobliżu, zaczął szeptać czułe, ale niewinne słówka. Patrzył dziewczynie w oczy. Kiedy chciała wyjść z tłumu, torował jej przejście własnym ciałem. Kiedy dziewczyna zachwyciła się stoiskiem z chustkami i wstążkami, Boryna chciał kupić wszystko, czego sobie zażyczyła. Dziewczyna jednak propozycji nie przyjęła. Kiedy poszła dalej, Boryna został przy kramie, kupił prezent, po czym dogonił Jagnę. Dziewczyna przystanęła przy stoisku z koralami. Zaczęła je przymierzać. Boryna napomknął więc, że w skrzyni po jego zmarłej żonie czeka aż 8 par korali. Boryna był coraz bardziej zachwycony pięknem Jagny, jej urodą, młodością, kipiącą w dziewczynie siłą. Nie omieszkał więc spytać także, czy postawiła już na któregoś z adoratorów. Dziewczyna jednak odparła, że nie przyjęła jeszcze żadnej propozycji. Boryna po tej odpowiedzi wyciągnął kupione przed chwilą wstążkę oraz chustę i ofiarował dziewczynie. Była zaskoczona i szczęśliwa. Zauroczony Boryna nie zwrócił jednak uwagi na to, jak zapaliły się oczy dziewczyny, kiedy na odchodnym wspomniał o Antku.Jagna, kiedy Boryna ją w końcu opuścił, poszła szukać matki. Po drodze spotkała żebrzącą o pomoc Agatę. Kiedy kobieta zapytała dziewczynę o Kłąbów, Jagna zdumiona się roześmiała. Nie mogła bowiem zrozumieć, jak kobieta może wypytywać o rodzinę, która ją wygnała. Po spotkaniu z Jagną Boryna natknął się na swojego zięcia – kowala, który ponownie wrócił do swoich roszczeń. Chciał, aby Maciej przepisał na jego żonę więcej morgów. Czekał na to już cztery lata. Mimo groźby sądu Boryna odmówił, twierdząc, że nie planuje jeszcze umierać, więc nie ma żadnego obowiązku, aby przepisywać ziemię na kogokolwiek. Kiedy kowal uświadomił sobie, że agresja nic nie da, postanowił poprosić teścia, aby postawił mu wódkę. Po wspólnym piciu alkoholu kowal jeszcze raz chciał wrócić do sprawy, ale nic mu to nie dało. Boryna wrócił do Antka. Kiedy zaczęło padać, jarmark powoli się kończył. Aura znacznie utrudniała prowadzenie handlu, dlatego wszyscy zaczęli się zbierać i rozjeżdżać do domów. Tymów opustoszał. Pozostali tylko żebracy. Borynowie wracali do domu na wozie, ponieważ był pusty. Wszystko udało im się sprzedać. Kupili także rzeczy potrzebne do gospodarstwa. Robiło się coraz chłodniej, wszyscy więc chcieli być w domu jak najszybciej. Po drodze minęli jeszcze pijanego Jambrożego i dotarli do wsi.VI Rozpoczął się okres wypełniony ulewami. Robiło się coraz nieprzyjemnej. Zapadała szaruga, a dni były coraz krótsze. Wszędzie zrobiło się ciemno, szaro, dokoła wszędzie było błoto. Wieś zamilkła. Na polu prowadzono ostatnie prace. Wycinano i zwożono do domów kapustę. Przygotowywano się do jej kiszenia. Przed domami pojawiły się specjalne beczki do kiszenia. To zadanie podejmowała właściwie cała wieś. Prace trwały zarówno na polu Boryny, jak i tym należącym do Dominikowej. U Paczesiów już zakończono zbiór kapusty, więc wóz wypełniony główkami kapusty ruszył w kierunku wsi. U Boryny pracowała jeszcze Józka i Jagustynka, którym pomagali Hanka i Kuba. Jagna była szczęśliwa z zakończenia prac. Wracała do domu zmęczona i przemoknięta, ale jednocześnie usatysfakcjonowana wykonaną pracą. Niestety wóz wypełniony kapustą utknął w błocie i nie można było nim ruszyć. Pojawił się jednak Antek, który pomógł Paczesiom i jeszcze odprowadził ich do młyna, Podczas tego spaceru zaprosił dziewczynę do Kłąbów na tańce. Jagna powiedziała, że się pojawi, jeśli tylko matka jej pozwoli. Dziewczyna widziała pożądliwość w oczach Antka, reagowała na nią, mężczyzna absolutnie nie był jej obojętny. To właśnie on w całej wsi wzbudzał w niej największe fizyczne zainteresowanie.Kiedy kobieta wróciła do domu, razem z matką zajęła się przędzeniem. Synowie z tym czasie sprzątali. Kiedy wszyscy zasiedli do jedzenia, Jambroży, który był w chałupie Paczesiów, oznajmił, że ktoś chce starać się o rękę Jagny. Rozpoczęła się cała rytualna procedura. Jambroży powiedział, że kandydat jest bardzo niepewny, dlatego przysłał swata z wódką, bo boi się odmowy matki dziewczyny. Po chwili jednak podpowiedział, że kandydatem jest bogaty gospodarz. Kiedy pojawiła się informacja o wdowcu, matka Jagny podkreśliła, że dziewczyna ma swoje morgi i nie musi jej w związku z tym oddawać do obcej chałupy i obcych dzieci. Wszyscy oczywiście podejrzewali, że chodzi o starego Borynę. Dominikowa wiedziała, co trzeba robić. Mimo zapewnień o dobrym i bogatym życiu dla Jagny, dopiero zapewnienie, że zapisana zostanie jej ziemia, podziałała na kobietę. Dominikowa snuła analogiczne plany jak Boryna. Widziała, jak jej pole powiększa się o sąsiednie pole Boryny. Jagna na pytanie matki opowiedziała, że jest gotowa zrealizować to, co rodzicielka postanowi. Dominikowa wysłała więc przez Jambrożego Borynie wiadomość, że może przysłać swata. Kiedy Jambroży wyszedł, Jagna patrząc w okno za odchodzącym, zaczęła się zastanawiać nad swoim życiem i nieuchronnie nadchodzącymi zmianami. Mimo że doskonale zdawała sobie sprawę, że mogłaby mieć każdego, zamierzała wypełnić wolę matki, bo wierzyła, że ta wie najlepiej, co opłaca się Jagnie. Niedługo po wyjściu Jambrożego, do chaty Dominikowej przyszła Józka z zaproszeniem na wspólne obieranie kapusty u Borynów. Jagna się zgodziła. VII Kolejnego dnia znów było pochmurnie i deszczowo. Ulewa zagoniła wszystkich do domów. Tym bardziej Jagna w napięciu oczekiwała wieczoru, kiedy to miała się pojawić u Borynów. Czekając aż miną kolejne godziny, zaprojektowała różne ewentualności i starała się samodzielnie przygotować na przebieg spotkania, tym bardziej że w domu nie było matki, którą wezwano do rodzącej właśnie kobiety. Przy Jagnie pojawił się parobek. Mateusz miał około 30 lat, był przy tym bardzo przystojny. Nie było go we wsi przez ostatnie kilka miesięcy, a po powrocie skierował swoje kroki właśnie do Jagny, czym dziewczyna była zachwycona. Mężczyzna zaczął ją namiętnie całować, a przestał dopiero, kiedy usłyszał, że do domu wchodzi brat Jagny – Jędrzych. Niedługo potem pojawiła się i matka, która od razu zakomunikowała parobkowi, że ma więcej nie przychodzić do jej córki. Dostało się również i Jagnie za kontakty z Mateuszem. Dominikowa ostrzegała córkę, że jeśli się nie opanuje to ludzie na powrót zaczną o niej plotkować, a to ostatnie czego Jagna teraz potrzebuje. Cała awantura sprowokowała płacz dziewczyny, a więc by ją uspokoić, matka pozwoliła jej zostać u Borynów aż do północy. Jagnie takiego przyzwolenia nie trzeba było dwa razy powtarzać. Pięknie się ubrała i przyszykowała. Poszła do sąsiadów, gdzie było już wiele pracujących przy obieraniu kapusty osób. Był wśród nich na przykład wędrowiec Roch, który raczył zgromadzonych różnymi opowieściami ze świata. Uwagę przyciągnęła przede wszystkim wypowiadana przez niego przypowieść o Jezusie i jego psie. Okazało się bowiem, że zwierzę kochało Chrystusa bardziej niż jego wyznawcy. Bardziej się też o niego troszczyło. Praca szła szybko i sprawnie, a jednocześnie ludzie cieszyli się swoim towarzystwem. Kiedy Jagna wracała do domu bez niczyjej opieki, w krzakach pojawił się Antek. Objął od razu dziewczynę, ta nie wykazała zaś żadnego oporu. Młodzi ukryli się przed wzrokiem innych w krzakach.VIII Kolejny dzień przyniósł jednak niemałe rewelacje. Gruchnęła wieść o zaręczynach Boryny. Informację o tym, że przyszłą żoną gospodarza ma zostać Jagna, przekazała na wsi żona wójta. Nikt nie był już jednak szczególnie zaskoczony. Okazało się, że nic nie wiedziały jedynie dzieci samego Boryny. Maciej od rana był wściekły. Czepiał się wszystkiego i wszystkich. Witkowi wytknął, że źle zajął się krowami, pokłócił się z Antkiem. Na komentarz pozwoliła sobie jedynie Jagustynka. Kobieta popierała plany gospodarza. Podkreślała jednocześnie, że nie powinien się przejmować reakcjami dzieci, bo one i tak będą do niego i niej (Jagny) źle nastawione. Trzeba się po prostu na to przygotować. Boryna nie był tymi „radami” szczególnie zainteresowany, dlatego udał się do wójta. Razem z sołtysem Szymonem w trójkę poszli do karczmy. Wypili po kieliszku, a następnie wójtowi i sołtysowi Boryna wręczył butelkę, nakazując iść z nią do Dominikowej. Rozpoczęły się oficjalne starania o rękę Jagny. Kiedy mężczyźni dotarli do gospodarstwa Dominikowej, kobieta czekała na nich w ciepłej i czystej izbie. Udawała co prawda, że nie wie, w czyim imieniu przychodzą, co było oczywistą grą, której reguły wszyscy doskonale znali. Wszystkim chodziło o dopełnienie zwyczaju i tradycji. Dominikowa świetnie czuła się w roli matki. Od razu zaczęła się przekomarzać z mężczyznami, że jej córka jest wyjątkowo młoda, ma dopiero 18 lat, zaś Boryna to dojrzały mężczyzna, który ma już dorosłe dzieci. Przekonywała, że nie ma najmniejszej ochoty oddawać dziewczyny na poniewierkę do obcego domu. W tym momencie wójt wyciągnął butelkę i przy kieliszku cała trójka płynnie przeszła do ustalania szczegółów małżeństwa. Kolejny etapem było wyjście Dominikowej już razem z synami i samą Jagną do  karczmy. Towarzyszyli im oczywiście wójt i sołtys, a na miejscu czekał Boryna. Był zauroczony pięknem Jagny. Rozpoczęło się świętowanie. Jankiel postawił na stole jedzenie i napoje, pojawili się muzykanci. Boryna robił wszystko, aby Jagna poczuła się odpowiednio doceniona. Płacił za wszystko. Jednocześnie szeptał jej do ucha czułe słówka, które miały przekonać dziewczynę do niego. Obiecywał, że nigdy jej niczego nie zabraknie. Jagna jednak mimo całej celebracji była smutna. Siedziała w milczeniu i słuchała słów powtarzanych jej przez Borynę. Dominikowa zaś znów płynnie wróciła do kolejnych targów z przyszłym zięciem. Udało się jej uzyskać dokładnie to, czego chciała. Warunki były następujące: w sobotę Maciej i Jagna dadzą na zapowiedzi, Boryna zaś pojedzie do miasta i dokona zapisu ziemi na córkę Dominikowej. Dziewczyna słuchała tych ustaleń i dziękowała Borynie tak, jak nakazała jej wcześniej matka. Całej sytuacji przyglądało się coraz więcej osób pojawiających się w karczmie. Wszyscy jedli i pili na koszt Boryny. Był szczęśliwy i tak zapatrzony w Jagnę, że zapomniał w ogóle o swoim skąpstwie. Dominikowa w końcu pożegnała się Boryną, kiedy doprowadziła do finałów targów. Zabrała ze sobą Jagnę i mocno pijanych już synów. Atmosferę święta panującą w karczmie po wyjściu Dominikowej zburzył jednak młynarz, który poinformował zebranych, że dziedzic sprzedał porębę̨ na Wilczych Dołach. Wywołało to niemałe niezadowolenie chłopów, którzy odgrażali się, że nie oddadzą innym swojego lasu.IXOd zmówin Boryny z Jagną minęła dłuższa chwila. W końcu przestało tak intensywnie padać i nadeszły Zaduszki. Było to kolejne ważne święto dla społeczności Lipiec. Od rana we wsi biły dzwony. W Lipcach pojawiało się także coraz więcej różnego rodzaju ptactwa, które szukało schronienia na zimę. Starzy powtarzali, że nigdy jednak nie widzieli aż takiej ilości ptactwa.W końcu w kościele mieszkańcy wsi usłyszeli zapowiedzi ślubu Boryny i Jagny. W sobotę narzeczeni pojechali do rejenta. U niego Boryna zapisał swojej przyszłej żonie sześć morgów ziemi, które wytargowała Dominikowa. Ostatni czas spędził w większości w chałupie swojej przyszłej żony. Przestał tak bardzo przejmować się gospodarstwem, robocze ubranie zamienił na odświętne, w którym za każdym razem pojawiał się u Dominikowej. We własnym domu jedynie spał. Nie odmawiał sobie także alkoholu. W gospodarstwie Borynów atmosfera była zaś prawie grobowa. Dzieci były zszokowane i nieszczęśliwe. Józka snuła się po domu niczym zjawa. Najbardziej przeżywał wszystko Antek. Przestał jeść i pić, chciał krzyczeć z bólu i złości. Nie wiadomo było, czy bardziej przeszkadza mu sam ożenek ojca, czy to z kim się wiąże Boryna. Gospodarstwo było niedopilnowane, nikt nie przejmował się specjalnie zwierzętami, nie zwracał uwagi na parobków. W niedzielę Kuba i Witek poszli do kościoła. Ten ostatni szedł boso, ale nie wydawał się tym szczególnie zmartwiony. Opowiadał Kubie o swoich planach. Chciał pojechać do Warszawy, rozpocząć tam pracę przy koniach i zarobić na buty. Kiedy parobkowie dotarli w pobliże kościoła, zobaczyli najpierw modlących się żebraków. Potem weszli do zakrystii. Tutaj panował tłok, ponieważ trwało przyjmowanie datków na listopadowe „wypominki” za dusze zmarłych. Kuba podał imiona najbliższych, natomiast kiedy przyszła kolej na Witka, chłopak skurczył się w sobie. Był bowiem sierotą, uważał za wielką niesprawiedliwość, że wszyscy mają rodziców, a on nie wie, kim byli jego. Podał więc przypadkowe imiona i odszedł z zakrystii razem z Kubą. W Zaduszki po południu odprawiano jeszcze nieszpory. Nie mogło na nich zabraknąć Borynów. Z kolei przed wejściem na cmentarz, który w tym dniu wszyscy odwiedzali, stały beczki. Każda z nich należała do księdza, organisty, Jambrożego i żebraków. Każdy, kto wchodził na cmentarz, musiał coś do każdej wrzucić. Były to zarówno kiełbasa czy masło, jak i grzyby, czy motki przędzy. Najlepsze rzeczy wrzucano oczywiście do beczki księdza, najgorsze – do tej należącej do żebraków. Na cmentarzu panowała szczególna atmosfera – ludzie szeptali i płakali. Koniec odwiedzin wyznaczyła nadchodząca noc. W końcu wszystkie drogi opustoszały, śpiewy zamilkły, a ludzi zamknęli się w domach. U Antka zebrali się wędrowiec Roch, Jambroży, Jagustynka, Kłąb i parobkowie Kuba z Witkiem – nie było jedynie Boryny, który siedział u Dominikowej. XAntek w końcu postanowił się kogoś poradzić. Udał się więc do księdza, z którym chciał porozmawiać o zapisie ojca na rzecz Jagny. Nie spodobały mu się jednak rady księdza, który podkreślał, że jako syn powinien słuchać ojca. Ksiądz przypomniał mu, że nieposłuszeństwo to w tym przypadku grzech śmiertelny. Antek wyszedł od księdza jeszcze bardziej wściekły. W końcu razem poszli do karczmy. Ksiądz nie mógł zrozumieć, dlaczego o tej porze siedzi tam tylu pijanych chłopów. Antek wytłumaczył mu, że wszyscy zbierają się, aby naradzić się w sprawie sprzedaży przez dziedzica lasu. Antek Boryna przekonywał nawet, że gotów jest sądzić się z dziedzicem, a jeśli to nie przyniesie skutku, to sam będzie bronił lasu przed wycinką. Bo to właśnie jej chłopi bali się najbardziej. Las był bogactwem wielu rzeczy – od suszu do pieca, po grzyby, owoce, zwierzynę. Jego wycinka oznaczała poważne zagrożenie dla wsi. Nikt jednak zapewnień Antka nie wziął na serio. Wypominano mu jeszcze, żeby się nie zagalopował, bo ojciec go wyrzuci z domu. Starego Boryny bronił też wójt. Antek nie był w stanie tego zaakceptować. Wypomniał mężczyźnie, że przepija pieniądze zebrane od wsi, a z dziedzicem pewnie poszedł na jakiś układ. Antek był tak rozemocjonowany, że był gotów rzucić się na wójta, ale powstrzymał go kowal. Chłopak był jeszcze bardziej rozgoryczony, bo wydawało mu się, że wszyscy są przeciwko niemu. Wybiegł z karczmy. Następnego dnia skruszony poszedł jednak do kowala z przeprosinami. Tam dowiedział się, że do starego Boryny wysłana została kowalowa, a więc siostra Antka, Magda. Liczono, że spokojną rozmową uda się jej wyjaśnić z Boryną kwestię zapisu dla Jagny.Antek nie lubił szwagra, którego uważał za skąpca i oszusta. Zostawił jednak sprawy swojemu biegowi. Poszedł do domu, gdzie w izbie Boryny uczyło się kilkadziesiąt wiejskich dzieci. Nauczycielem był Roch. W zajmowanej przez siebie części domu spotkał swojego teścia. Ojciec Hanki, stary Bylica, był już bardzo schorowany. Narzekał na drugą córkę Weronkę, która odmawiała mu jedzenia, nie dawała wystarczająco dużo opału, zmuszała do żebraniny. Hanka miała konflikt z siostra, która przejęła wszystkie pamiątki po matce, a jednocześnie nie wywiązywała się z obowiązku opieki nad starym ojcem. Kiedy jednak Hanka zaczęła krytykować siostrę, ojciec stanął w obronie Weronki. Usprawiedliwiał ją ciężką pracą i wyzwaniem opieki nad wieloma dziećmi. Wspomniał także, że u Weronki brakuje pieniędzy. Po południu u Antków pojawiła się zaś kowalowa razem z dziećmi. Nie zastała ojca, ale była gotowa czekać na niego tyle, ile tylko będzie trzeba, nawet do samego wieczora. Boryna jednak nie wracał. Pojawiła się za to Jagustynka, która poinformowała zebranych, że gospodarz na swoje wesele zaprosił chyba wszystkich, razem z księdzem, młynarzem czy organistą. Szykowało się największe wesele w Lipcach. W końcu Boryna wrócił do domu. Kowalowa (Magda) i Antek przeszli szybko do sedna sprawy. Przekonywali ojca, aby zmienił zapis ziemi, bo inaczej jego dzieci pójdą po sprawiedliwość do sądu. Boryna się wściekł. Rozpoczęła się wielka kłótnia i awantura. Atakowano samą Jagnę, wypominając jej lekkie obyczaje. Antek posądził Jagnę o to, że spała z mężczyznami ze wsi, w tym także z nim. To spowodowało prawdziwy wybuch gniewu Boryny. Rzucił się na syna. Rozpoczęła się bójka, której kobiety nie były w stanie zatrzymać. Udało się to dopiero, gdy do domu przybiegli zaalarmowani hałasami sąsiedzi. Antek był zakrwawiony, więc wyniesiono go do jego izby. Boryna był cały. Kazał więc wynosić się sąsiadom. Został sam i dużo rozmyślał o tym, co Antek wykrzyczał mu w gniewie. Następnego dnia wypędził z gospodarstwa Antka i Hankę. Małżeństwo miało odejść natychmiast. Szybko się więc spakowało i opuściło gospodarstwo. Młodzi przenieśli się do Bylicy, a więc na ziemię Hanki. Byli na ten moment skazani na mieszkanie w małej izbie na samym końcu wsi. Ruszył za nimi także ukochany pies Józki. Boryna uspokajał jednak płaczącą dziewczynę, że Łapa wróci, bo tam nie będzie miał co jeść. Maciej nakazał córce uprzątnięcie izby po Antku. Przekazał ją Rochowi. Ruszyły plotki. Cała wieś żyła historią bójki i wygnania syna przez Borynę. XI W końcu nadszedł dzień ślubu Jagny i Boryny. Przygotowania zajmowały wszystkich jednak dużo wcześniej, a i na ostatni dzień nie brakowało pracy. Najpierw wybielono ściany zewnętrzne i wewnętrzna, dom ustrojono świerkowymi gałęziami, które ułożono przy zewnętrznych ścianach. Na opłotkach pojawiła się jedlina. Wokół roznosił się więc przepiękny zapach lasu. Jagna nie tryskała jednak energią. Była smutna i przygaszona. Cały czas przeżywała słowa Antka o niej. Ludzie donieśli jej bowiem, co powiedział o niej Borynie podczas kłótni. Była bardzo rozgoryczona, jak bardzo niesprawiedliwy wobec niej był. Z czasem w izbie zaczęli się pojawiać pierwsi goście. Zaproszono nie tylko mieszkańców wsi, ale także okolicznych wiosek. Pojawiali się kumowie i krewniaczki obu stron. Znoszono podarki – kury, mąkę, placki, chleb. Niektórzy nawet dawali monety. Był to wyraz podziękowania za zaproszenie i sposób na powetowanie gospodyni poniesionych strat związanych z przygotowaniem wesela. Kolejne kobiety przepijały z gospodynią po kieliszku gorzałki. W międzyczasie z chałupy wójta ruszyli muzykanci. Wyszli na drogę z pięknie przystrojonymi instrumentami. Asystowali drużbom Boryny, po czym wrócili po pana młodego. Boryna był ogolony, odświętnie ubrany. Dał się poprowadzić do domu narzeczonej. Całemu zajściu przyglądali się właściwie wszyscy mieszkańcy wsi. Na progu domu stała Dominikowa z synami. Witała gości, czekając na Borynę. Wszędzie było pełno ludzi. Sień, podwórko wypełniali kolejni goście. W końcu pojawiła się Jagna – wyprowadzona przez młynarzową z organiściną. Zaraz potem w orszaku ustawiły się jej druhny.Dziewczyna wyglądała olśniewająco. Była ubrana w aksamity. Wszyscy byli zachwyceni urodą kobiety. Przede wszystkim uwiedziony był Boryna. Kiedy chwycił dziewczynę za rękę, oboje uklęknęli, aby Dominikowa mogła im pobłogosławić. Jagna padła jej do nóg, żegnając się jednocześnie z domem, który opuszczała. Wszyscy wyszli przed dom. Ustawił się odświętny szereg, na którego czele szli muzykanci. Jagnę prowadzili drużbowie. Dziewczyna szła odważnie, uśmiechała się, mimo że jeszcze przed chwilą płakała. Miała pięknie upiętą koronę z włosów. Na plecach z tejże korony wpływały różnokolorowe wstążki. Do tego piękna spódnica, dopasowany gorset, koszula z bufiastymi rękawami i cały sznur korali na szyi. Za Jagną szedł Maciej, prowadzony tym razem przez druhny. Prezentował się bardzo przystojnie. Cały czas się jednak rozglądał, bo wydawało mu się, że gdzieś w pobliżu jest Antek. Za młodymi szła Dominikowa, swaty, kowalowie, a także Józia, młynarz, organiścina. Ślub był zaś szybki, bo ksiądz spieszył się do chorego. Na wyjście młodym zagrał organista. Po powrocie z kościoła matka Jagny zaprosiła wszystkich do stołu. Oczywiście na najważniejszym, wyróżnionym miejscu usiadła młoda para. Dalsza kolejność także nie była przypadkowa, liczyła się funkcja, stopień pokrewieństwa, a także oczywiście majątek. Zdaniem drużbów było zabawianie gości razem z muzykantami, co świetnie im wychodziło. Nie zabrakło jednak otwierającej modlitwy organisty, po której rozpoczęła się prawdziwa uczta. Goście jedli i pili, a gospodarze zadbali, aby mieli co. Stoły uginały się pod bogactwem różnego rodzaju potraw, które kucharki cały czas też donosiły. Wszyscy się cieszyli, oprócz Jagny. Tej mąż nieskutecznie cały czas próbował podsunąć jakieś jedzenie, zasypywał obietnicami spokojnego, wspólnego życia, przekonywał, że będzie jej z nim dobrze, że będzie miała dziewczynę do pomocy w gospodarstwie. Jagna cały czas była jednak jakby nieobecna. Wśród gości z kolei bardzo ważnym tematem była sprzedaż lasu, która na nowo rozpaliła serca i głowy chłopów. Nie byli oni gotowi pogodzić się z utratą tak ważnego elementu swojej codzienności. Po pierwszych daniach i toastach szybko uprzątnięto stoły i przygotowano miejsce do swobodnej zabawy i tańców. Kolejno przechodzono przez kolejne zabawy i obrządki. Po zakończeniu najważniejszych w tym układzie oczepin, kobiety zaczęły zbierać pieniądze dla młodych. Jagna chodziła wśród gości i z każdym „przepijała” za swoje szczęście. Widać było jednak w jej oczach łzy. Boryna natomiast był oczarowany żoną i nie mógł od niej oderwać oczu. Zabawa trwała w najlepsze przez długie godziny. Jeszcze o świcie tańczono i pito. Jeśli ktoś nie miał siły, szedł odpocząć i nabrać nowej energii, a następnie wracał do zabawy. W końcu było to najbogatsze wesele we wsi, z którego każdy, kto mógł, chciał skorzystać. XIINa weselu nie było natomiast chorego Kuby. Nad ranem do parobka Jagustyna wysłała Witka. Trzeba było w końcu sprawdzić, co się dzieje z chorym, mimo że siarczysty mróz na dworze nie zachęcał do tego, aby opuszczać chałupę. Witek wyszedł jednak posłusznie z wesela, przeszedł przez Borynową chatę, w której siedział Roch i czytał książkę. Kiedy Witek wszedł do obory, przywitał go przede wszystkim pies, który zgodnie z zapowiedzią Boryny, wrócił do gospodarstwa od Hanki i Antka. Psu dostała się weselna herbata. Witek podał Kubie wody i usnął. Kuba jednak majaczył tak głośno, że obudził młodszego parobka. Przeczuwał, że umiera, prosił więc, by z przyjęcia przyszli do niego Jambroży lub Jagustynka – uchodzący w Lipcach za ekspertów od chorób. Żadne jednak nie chciało przyjść, bo oboje byli pijani. Dopiero pod wieczór pojawił się Jambroży. Badając przyczynę złego samopoczucia parobka, przyjrzał się chorej nodze, o której Kuba nikomu więcej do tej pory nie mówił. Kiedy Jambroży odwinął prowizoryczny opatrunek, na który składały się zakrwawione szmaty, zobaczył spuchniętą ogromnie łydkę. Była jednak nie tylko spuchnięta, ale i zaropiała. Po pytaniach Jambrożego Kuba przyznał, że parę dni temu, kiedy próbował po raz kolejny swych sił w myślistwie i upolował zająca, strzelił do niego borowy. Miała to być kara za polowanie w lasach dziedzica. Rana wydawała się niegroźna z pozoru, ale od tamtego czasu Kuba leżał w stajni. Nie mówił jednak nic nikomu, bo nie chciał sprawiać kłopotu. Jambroży opatrzył nogę i zapewnił, że pożyczy od wójta wóz, którym zawiezie Kubę do szpitala. Ten jednak nie chciał się na to zgodzić. Zamiast tego, za dobrą monetę przyjął stwierdzenie Jambrożego, że ucięcie nogi w kolanie sprawi, że choroba zostanie zatrzymana. Jambroży zostawił więc Kubę, który szybko zaczął na nowo wyć z bólu i majaczyć. Noga coraz bardziej drętwiała, a on przestawał ją w ogóle czuć. W tym samym czasie wesele Jagny i Boryny trwało kolejny dzień w najlepsze. Przygotowywano przeprowadzkę młodej panny do domu męża. Kolejność była nieprzypadkowa. Najpierw przeszła krowa, potem przeniesiono do Boryny skrzynię z rzeczami Jagny, następnie pierzynę. Wynoszono także inne rzeczy, które dziewczyna otrzymała w wianie. Całym orszakiem dowodzili muzykanci, którzy prowadzili Jagnę z towarzyszącymi jej matką i braćmi, a także innymi weselnikami. Na ganku swojej chałupy czekał już Boryna. Towarzyszyli mu kowalowie i Józka. Do domu pierwsza weszła Dominikowa, która niosła ze sobą spakowaną kromkę chleba, sól, węgiel, wosk z gromnicy, poświęcone kłosy zboża. Jagna przestąpiła próg za matką, a za dziewczyną kobiety rzucały wyprute nitki i paździerze, co miało gwarantować, że zło nie będzie miało do niej w tym nowym miejscu dostępu. Posypały się życzenia, a następnie powrócono do weselnej uczty. Podczas zabawy Dominikowa zaobserwowała zainteresowanie syna Szymka Nastką Gołębianką, co matce Jagny się nie spodobało. Do kobiety i państwa młodych dołączyli wójt, a także Jambroży. Jagna dbała o gości, kontrolowała, aby niczego im nie brakowało. Boryna za to szedł za nią krok w krok. Nie potrafił się opanować i co chwila całował młodą żonę.  W międzyczasie po Jambrożego przyszedł Witek. Czekał już także Roch. Razem w trójkę weszli do stajni, gdzie zastali zakrwawionego Kubę i brudną siekierę, którą parobek uciął sobie nogę. Leżał przewieszony przez próg. W malignie otworzył oczy, spojrzał na mężczyzn i stwierdził, że po tym, jak uderzył siekierą dwa razy, teraz już nic go nie boli. Roch widząc co się dzieje, postanowił jechać po księdza. Jambrożego poprosił, aby został z chorym i go pilnował. Ten jednak chwilę po odejściu Rocha sam wrócił na wesele. Kiedy w domu Boryny podejmowano decyzję o tym, że poprawiny odbędą się następnego dnia i goście przeniosą się do karczmy, Kuba odchodził w agonii, polecając swoją duszę Jezusowi.",
        "Author": "Władysław Reymont",
        "ReleaseDate": "1904",
        "Genre": "Powieść historyczna"
    },
    {
        "title": "Chmury",
        "content": "\\hStreszczenie szczegółowe\\h  Strepsjades i jego syn Fejdippides śpią w domu. Ojciec budzi się zmęczony zamartwianiem o długi, powstałe z powodu zachcianek syna. Młodzieniec nawet przez sen mówi o wyścigach koni, które są jego wielką pasją. Ojciec ma pretensje do syna, że ten nie interesuje się długami, których nie ma z czego spłacać. Wspomina, jak poślubił pannę z miasta, z rodu Megaklesów, co było jego wielkim błędem. Dodaje, że on – jak przystało na wieśniaka – pachniał serem i winem, a żona – pachnidłami. Przyznaje, że małżonka była pracowita, ale wypomina, że z jej winy syn dostał imię, które w części niesie w sobie konia. On proponował po dziadku, Fejdonida, a ona wymyślała: Kalippida, Chryzippa, Melanippa, aż doszli do kompromisu i dali mu imię Fejdippides. Przez to imię syn czuje tak dużą pasję do koni. Strepsjades wpada na pomysł, aby wysłać syna na nauki. Budzi go i przekonuje, aby poszedł uczyć się do filozofów, ale młodzieniec ma o nich fatalne zdanie i za nic nie chce się zgodzić. Ojciec mówi, że znajomość argumentów pomoże mu wyjść z długów, ale syn nawet pod groźbami nie chce się zgodzić. Strepsjades nie daje za wygraną i postanawia sam zostać uczniem. Bohater idzie do domu Sokratesa i wali w drzwi. Otwiera mu Student, który już po chwili zachwala mu mądrość Sokratesa: opowiada, jak filozof mierzył susy pcheł oraz przytacza wywód na temat tego, czy komary bzyczą przodem, czy zadem. Wspomina też o przypadku, gdy podczas medytacji kot z dachu narobił Sokratesowi do buzi. Strepsjades jest coraz bardziej zachwycony postacią filozofa i obserwuje studentów w różnych dziwnych pozycjach w dumalni. Zachwycają go przyrządy astronomiczne, służące do pomiarów, oraz mapy (obawia się, że Sparta leży za blisko Aten). Wreszcie pojawia się Sokrates, spoglądający na słońce z góry (w górze lepiej mu się medytuje). Strepsjades tłumaczy, po co przyszedł. Filozof po wielu prośbach schodzi na dół i zgadza się nauczać starca. Pokazuje mu boginie – chmury, do których składa modlitewne prośby. Chór odpowiada w imieniu chmur, które przybywają na wezwanie. Sokrates wyjaśnia, że to głos chmur, które uczą krętactw. Wyjaśnia jakie moce w nich drzemią, dziwiąc się, że starzec o tym dotychczas nie wiedział. Opowiada o tym, że chmury mogą przybierać różne kształty. Strepsjades próbuje rozmawiać z chmurami. Sokrates wyjaśnia mu, że Zeus i inni bogowie nie istnieją, a wszystkie przypisywane im moce należą do chmur. Tak jest z grzmotem (podobne słychać także w żołądku, gdy ktoś za dużo się nażłopie, a potem puszcza gazy) i z piorunem (gdy chmury na siebie wpadną). Chmury chwalą starca za chęć do nauki i obiecują spełnienie obietnic pod warunkiem ich wielbienia. Sokrates wyjawia, że Trójcą jest Chaos, Język Obrotny i Chmury. Strepsjades chce posiąść umiejętność krasomówstwa, ale ma słabą pamięć, a o umiejętności wysławiania mówi: „W wymowie półgłówek, Lecz za to majster od fint i wymówek”. Sokrates także przyznaje: „umysł masz, starcze, tępy i zbyt prosty”. Mimo wszystko podejmuje próbę nauki. Sokrates każe się starcowi rozebrać przed wejściem do dumalni (rodzaj inicjacji dla nowicjuszy). Strepsjades wnosi tapczan. SZOPKA AKTUALNA Przodownica chóru przemawia w imieniu poety i opowiada, ile trudu kosztowało go stworzenie tej sztuki. Wspomina o zdobytej niegdyś nagrodzie za sztukę wystawioną pod cudzym nazwiskiem (był wówczas za młody, aby osobiście publikować). Podkreśla, że autor dokonał wszelkich starań, aby jego dzieło spodobało się publiczności i odchodzi od znanych motywów i wątków, szukając wciąż nowych. Krytykuje tych, którzy odwrócili się od wiary w Zeusa i wykorzystują w swoich utworach takie chwyty. On swoje dzieła kieruje do innych odbiorców, którzy kiedyś staną się „znawcami”. Przodownica chóru wyraża prośbę do chmur, by zamilkły i zajęły się swoją pracą, nie mącąc już w głowach nikomu. Półchóry wzywają bogów. KONIEC SZOPKI Sokrates nie widzi efektów nauki i mówi wprost: „Jeszcze mi taki nie trafił się tuman”. Każe wziąć mu tapczan i wyjść na dwór. Usiłuje rozmawiać ze starcem o miarach (Strepsjades za miarę ma garniec), rytmach (trochej i daktyl to obce słowa dla starca – myśli, że rozmawiają o daktylach do jedzenia) i słowach (Sokrates poucza, że w odniesieniu do płci, należy stosować różne formy, np. ptak i ptaszka). Wreszcie filozof każe Strepsjadesowi położyć się znów na tapczanie i medytować, ale kompletnie mu to wychodzi, ponieważ cały czas myśli o pluskwach, które go gryzą. Sokrates próbuje go zmotywować do szukania argumentów i analizowania sytuacji, ale be skutku. Starzec wymyśla jedynie, że gdyby usunął z nieba miesiąc, wówczas nie płaciłby odsetek, albo gdyby spalił skargi, wówczas dług by zniknął. Na pytanie, co pocznie, gdy przegra proces, odpowiada, że zostanie mu stryczek, ponieważ ze zmarłego nie da się ściągnąć długu. Sokrates nie wytrzymuje i wygania Strepsjadesa ze szkoły. Chmury podpowiadają zrozpaczonemu starcowi, by szykował syna do szkoły. Strepsjades widzi w tym swoją ostatnią nadzieję. Idzie pewny siebie do Fejdippidesa i nakazuje mu iść na nauki do Sokratesa. Wykłada, że nie ma Zeusa, który został przepędzony przez wir powietrza. Syn nie wierzy w mądrość Sokratesa i nie daje wiary szalonym słowom ojca, zastanawiając się, czy powinien go dać w ręce kuratora, czy szykować już grób. Strepsjades nie przestaje i dalej mówi o ptaku i ptaszce. Jakimś cudem przyprowadza syna przed oblicze filozofa, który nie jest zbyt chętny, aby przyjąć do siebie ucznia. Oddaje głos Argumentom. INTERLUDIUM „WYCHOWANIE DAWNE A OBECNE” Następuje wymiana argumentów pomiędzy staroświeckim Argumentem Prawym i nowoczesnym Argumentem Nieprawym. Słowna utarczka zamienia się w wymianę wyzwisk i rzucanie oskarżeń. Prawy twierdzi, że przeciwnik mąci w głowie młodym i sprowadza ich na złą drogę. Wreszcie przodownica chóru przerywa kłótnię i nakazuje rzeczowe wystąpienia obydwu stron. Przemowę zaczyna Argument Prawy. Mówi o tradycyjnym wychowaniu, opartym na systemie kar. Chłopcy potrafili się wówczas zachować, uczyli się muzyki i literatury, byli wysportowani i dbali o przyzwoite zachowanie, nikogo nie kusząc wzrokiem czy gestem. Pierwszeństwo młodzi oddawali starszym i nie hałasowali. Potrafili mężnie bronić ojczyzny i oddawać za nią życie. Prawy broni tradycyjnych wartości, ucząc jak szanować rodziców i starszych, nie sprzeciwiać się ojcu, unikać łaźni i wszelkich nieprzyzwoitości, dbać o dobre imię. Dodaje, że takie wychowanie sprawia, że młodzieniec nie jest gadatliwy, ma zdrową cerę, wysportowane ciało, duży zad i małe przyrodzenie, w przeciwieństwie do efektów nowoczesnego wychowania, które tworzy bladych i mizernie wyglądających młodzieńców, wygadanych, z zapadłą piersią, kaczym kuprem i dużym przyrodzeniem. Głos dodaje Argument Nieprawy, który mówi o sobie, że potrafi zmienić prawdę w nieprawdę. W odpowiedzi na zarzuty Prawego rzuca szereg swoich argumentów. Twierdzi, że w łaźniach nie ma nic zdrożnego ani nie tworzą tam tchórzy, ponieważ sam odważny Herkules z nich korzystał. Dodaje, że nie ma też nic złego w przebywaniu na rynku, na którym przemawiają przecież mędrcy. Gani też umiarkowanie, które nikomu nie wyszło na dobre. Prawy daje przykład Peleusa, który dzięki tej cnocie zdobył serce Tetydy, ale Nieprawy dodaje, że nie utrzymał jej przy sobie, bo marnym był kochankiem. Nieprawy mówi Fejdippidesowi, jak wiele miłostek i igraszek go ominie przy tradycyjnym wychowaniu. Dzięki Nieprawemu będzie mógł robić, co chce, a oskarżony o cudzołóstwo powinien powiedzieć, że sam Zeus cudzołożył. Prawy przestrzega, że w takiej sytuacji może mu ktoś wsadzić rzodkiew w zadek, na co Nieprawy odpowiada, że przecież to nic złego i pyta, kto rządzi w trybunałach, pisze tragedie i dowodzi wojskami. Prawy zrezygnowany odpowiada, że buzeranci i pedały, oddając tym samym zwycięstwo w słownym pojedynku Nieprawemu. Nieprawy pyta Strepsjadesa, czy ma nauczyć jego syna krasomówstwa, czy go oddać, ale ojciec zdecydowanie chce, by Fejdippides się uczył. KONIEC INTERLUDIUM Przodownica chóru przestrzega starca przed podjęciem złej decyzji i wieszczy, że jeszcze będzie tego żałował. Pozostają dwa dni do spłaty długu. Strepsjades idzie zapłacić Sokratesowi za nauczanie syna. Pyta go: „Czy zna krętactwa wszystkie, jak się patrzy?”. Filozof potwierdza, a starzec tańczy ze szczęścia i odbiera Fejdippidesa z dumalni. Cieszy go bladość syna i przekonany jest o jego umiejętności krętactwa. Młodzieniec od razu podsuwa ojcu sposób na pozbycie się długu, mówiąc, że ostatni dzień spłaty nie może być jednocześnie pierwszym. Do Strepsjadesa przychodzi pierwszy wierzyciel – Pazjasz ze świadkiem i żąda zwrotu pieniędzy, żałując, że udzielił kredytu. Starzec wypiera się długu, przysięgając na bóstwa. Dodaje stanowczo, że nie zamierza oddawać pieniędzy, twierdząc, że nie jest nic winien komuś, kto nie wie, że należy mówić „pederasta”, jak „niewiasta”. Pazjasz odchodzi, grożąc sądem. Następny przychodzi Amyniasz – handlarz, który został bankrutem. Również on chce odzyskać od starca swoje pieniądze, ale Strepsjades go przepędza, wypierając się również tego długu. Amyniasz prosi choć o zapłatę odsetek, ale bez skutku. W końcu ucieka. Chór przestrzega starca przed konsekwencjami jego zachowania: „[…] dołki kto kopie, ten sam do nich wpadnie […]”. Nagle Strepsjades wybiega z domu, uciekając przed synem, który go bije. Kłócą się, ale Fejdippides wprawnie i bezczelnie odpowiada na każde słowo ojca. Twierdzi, że ma prawo dać mu lanie. Sprzeczają się o tradycyjne i nowomodne utwory. Syn broni sprośnych strof i na nic zdają się ojcowskie wspomnienia z czasów dzieciństwa Fejdippidesa. Syn za nic ma dawne obyczaje i przekonany jest, że ma prawo bić ojca w takiej samej trosce, jak on bił go w dzieciństwie. Dodaje, że nawet na matkę podniesie rękę. Strepsjades orientuje się, jak wielki błąd popełnił, wierząc Sokratesowi i chmurom. Widzi jedyne wyjście w zemście. Fejdippides stoi po stronie filozofa, za nic ma słowa ojca, nie wierzy w Zeusa, do którego zwraca się ojciec, rozumiejąc swoją wcześniejszą naiwność. Strepsjades prosi bogów o wybaczenie. Wspina się na dach domu Sokratesa i podkłada ogień. Patrzy z góry, jak studenci się duszą i płoną. Śmieje się z Sokratesa, mówiąc, że teraz on „napowietrzne odbywa podróże”. Sokrates się dusi. Strepsjades przekonany jest o słuszności kary, którą zadał filozofom za ich dociekania, a przede wszystkim za obrazę bogów.",
        "Author": "Aga Wilk",
        "ReleaseDate": "2023",
        "Genre": "Romans"
    },
    {
        "title": "Cudowna podróż",
        "content": "\\hStreszczenie szczegółowe\\h Rozdział I: Chłopiec Akcja powieści rozpoczyna się w niedzielę, 20 marca. Nils Holgersson był to chłopiec około czternastoletni, wysoki i gibki z czupryną koloru morskiego piasku. Do jego ulubionych zajęć należało jedzenie, spanie, płatanie figli i zbijanie bąków. Był okrutny dla zwierząt i niemiły dla ludzi. Rodzice chłopca szykowali się do kościoła. Nils nie chciał im towarzyszyć. Ojciec pozwolił mu zostać pod warunkiem, że chłopiec przeczyta fragment z Biblii, z komentarzem.  Nils zdecydował się wykonać polecenie ojca, ale po kilku linijkach zasnął. Obudził go hałas. Na krawędzi kufra siedział elf. Chłopiec schwytał go w siatkę na motyle. Skrzat obiecywał podarować mu starą monetę, złoty pieniądz i srebrną łyżkę, jeśli ten go wypuści. Mówił, że od lat przynosi szczęście rodzinie chłopca. Bohater ze strachu uwolnił skrzata, ale nagle zmienił zdanie.  W tym momencie poczuł silne uderzenie w ucho. Gdy się ocknął, chata i wszystkie sprzęty stały się ogromne. Okazało się, że chłopiec został pomniejszony, za sprawą zaklęcia elfa. Chłopiec był przerażony, płakał i obiecywał poprawę. Chciał odnaleźć elfa w oborze, bo według słów mamy, tam właśnie mieszkają krasnoludki. Ptactwo domowe, kot oraz krowy wspominały krzywdy wyrządzone przez chłopca i przezywały go Paluszek (w niektórych wydaniach: Okruszek). Żadne z nich nie chciało mu pomóc w odnalezieniu elfa. Nils ubolewał nad wszystkim, co stracił, gdy nagle zauważył dzikie gęsi. Ptaki obniżyły lot i zaczęły namawiać domowe ptactwo, by dołączyło do nich. Udomowione ptaki odmówiły. Dołączył tylko młody gąsior, Marcin, którego chłopiec chciał powstrzymać ze względu na rodziców. Ptak wzbił się jednak w powietrze z Nilsem na grzbiecie. Stado ruszyło w drogę do Laponii.  Nils przemierzył w ten sposób równiny południowej Szwecji, z góry podobne do szachownicy. Minął młyn, w którym pracował przed rokiem, a także domostwa, które przyjmowały nazwy od swoich właścicieli, zgodnie ze szwedzkim zwyczajem. Ptaki nadawały im jednak własne nazwy w zależności od tego, czy chata była bogata, czy biedna. Rozdział II: Akka z Kebnekaise Gąsior był dumny, że leci z dzikim ptactwem, ale nie mógł za nim nadążyć.  Akka, przewodniczka stada dzikich gęsi dawała  gąsiorowi rady w stylu: “Lepiej latać prędko niż powoli” albo “Lepiej latać wysoko niż nisko”. Gąsior Marcin próbował, ale zaczął spadać. Kiedy Akka kazała mu zawracać, zrozumiał, że dzikie gęsi zabrały go ze sobą dla żartu. Do powrotu namawiał go także Nils, ale przyniosło to odwrotny skutek. . Chłopiec był głodny i nie wiedział, skąd wziąć jedzenie. Wtem zauważył nieprzytomnego ze zmęczenia gąsiora i zaciągnął go do jeziora, aby ptak mógł się napić. W podziękowaniu Marcin ofiarował chłopcu surowego okonia, a następnie zaproponował mu wspólną podróż do Laponii. Zwierzę chciało udowodnić dzikim gęsiom, że razem z chłopcem mu się to uda. Gąsior Marcin uprzedził Nilsa, aby nie przyznawał, że jest człowiekiem. Akka wypytywała Marcina o różne rzeczy. Stwierdziła, że jest odważny i pozwoliła mu lecieć. Nils przyznał jednak, że jest człowiekiem, synem gospodarza. Gęsi przestraszyły się, ale Marcin obiecał, że jutro odprawi chłopca i odfrunie razem z nim. . Spokojną noc przerwał atak lisa o imieniu Mykita (w niektórych wydaniach Smirre). Na szczęście Nils ocalił schwytaną gęś. Trzynaście dzikich gęsi postanowiło ukarać lisa. Latały nisko, a list Mykita próbował je bezskutecznie złapać. Po całodniowym polowaniu był bardzo zmęczony. Tak rozpoczął się konflikt między listem, a stadem gęsi. Rozdział III: Cudowna podróż Nilsa W Skanii (historyczna kraina Szwecji), nad jeziorem Vomb, w kępie leszczyn pochwycono wiewiórkę i zaniesiono na pobliską farmę.  Wiewiórka była smutna i osowiała. Staruszka zauważyła w nocy elfa, który próbował uwolnić wiewiórkę. Kiedy mu się to nie udało, przyniósł do klatki jej młode. Staruszce nie uwierzono, ale rano mieszkańcy spostrzegli małe wiewiórki w klatce. Zrobiło im się wstyd i uwolnili wiewiórczą rodzinę. Stado gęsi zatrzymało się nieopodal zamku. Kiedy zauważyły chłopców, wzbiły się do lotu. Udomowiony gąsior nie bał się ludzi, dlatego został pochwycony i zabrany do zamku. Całą scenę widział Nils, ale był zbyt mały, aby uwolnić przyjaciela. Po śladach piór dotarł do zamku. Ukrył się w pudełku, jednego z uczniów, który razem z klasą zwiedzał zamek. Kiedy uczeń poszedł się napić do zamkowej kuchni Nils, wyskoczył z pudełka. Mimo pogoni, w jednej z izb, znalazł gąsiora. Gospodyni nie zdążyła podciąć lotek ptakowi i zwierzę zdołało się uwolnić.  Gęsi nadal nie odesłały Nilsa do domu. Chłopcu takie życie odpowiadało, nawet jeśli nadal był elfem. Akka ostrzegła go, jak wiele niebezpieczeństw na niego czyha. Elf spotkał wiewiórkę Sirle, która słyszała, że chłopiec krzywdził zwierzęta. Nils obawiał się, że gęsi się o tym dowiedzą. Elf odkupił swoją winę, ratując z niewoli wiewiórczą żonę Sirle’a, o czym była mowa w poprzednim rozdziale. Minął tydzień od chwili, kiedy Nils został zmieniony w elfa. Akka w podzięce za odważne czyny Nilsa, poinformowała go, że krasnoludek, który go zaczarował, może przywrócić mu ludzką postać. Chłopiec jednak odmówił. Zapragnął lecieć ze stadem dzikich gęsi do Laponii.  Rozdział IV: Zamek Glimmange Stado przybyło nad południową-wschodnią Skanię. Znajdował się tam zamek, opuszczony przez ludzi, ale zamieszkały przez nietoperze i czarne szczury, które cieszyły się dużym szacunkiem. Ich wrogami były szare szczury, potomkowie imigrantów, którzy początkowo mieszkali na przedmieściach. Z czasem, gdy stały się liczniejsze, postanowiły zaatakować i czarne szczury wyginały w Skanii. Przetrwały tylko te w zamku Glimmange. Szare szczury nie zamierzały się jednak poddać. Szukały okazji, żeby zdobyć zamek. Stado gęsi otrzymało zaproszenie od żurawi na Kongres Zwierząt, który odbywał się na półwyspie Kullaberg. Akka nie zgadza się, żeby Nils, nazywany Paluszkiem, leciał z nimi. Gęsi i elf zauważyły, że szare szczury zaatakowały zamek. Niecne zwierzęta wykorzystały okazję, ponieważ czarne szczury także udały się na Kongres Zwierząt. Akka, razem z Paluszkiem i bocianem, ruszyli z pomocą. Elf Paluszek pozbył się szczurów z zamku grając na flecie hipnotyzującą melodię (nawiązanie do legendy o Szczurołapie). Elf zyskał tym czynem szacunek Akki i bociana. Wziął udział w Kongresie Zwierząt. Rozdział V: Niezwykły taniec żurawi na półwyspie Kullaberg Odbył się Kongres Zwierząt. Każde z nich opowiedziało o swoich dokonaniach. Odbył się także sąd nad lisem Mykitą (w innych wydaniach Smirre), zwierzę zostało skazane na wygnane.  Deszczowa pogoda. Nils marzł nawet pod skrzydłami gąsiora. Postanowił schronić się w pobliskiej wiosce, bez wiedzy stada. Spoglądając na kościół i dom lekarza, rozmyślał, ile traci będąc elfem. Spotykał Brązową Sowę. Opowiedział jej swoją historię, nie zdradzając, że chodzi o niego. Stwierdził, że jeśli namówi gąsiora Marcina do powrotu, odzyska ludzką postać. Gęsi leciały nad Blekinge. Sprawdziły, czy wody nadal są zamarznięte. Nils przypomniał sobie, co o tym rejonie opowiadał nauczyciel. Przywołał opowieść nauczyciela o budynki (Smalandii). Między tym domem a Bałtykiem, wykuto w skale schody. Smalandię zamieszkiwał olbrzym, który ciskał głazy do morza. Tak wg legendy powstały liczne wyspy. W Blekinge drogi gęsi i lisa przecięły się. Zwierzę nie mogło ich dosięgnąć, ale poprzysięgło zemstę za to, że zostało wygnane ze Skanii. Nasłał kunę i wydrę, aby podchwyciły gęsi. W końcu zrezygnowany lis postawił warunek. Obiecał, że nie będzie ścigał stada, jeśli gęsi oddadzą mu Paluszka (Nilsa). Chłopiec dowiedział się, że gęsi są w stanie ryzykować dla niego życie, ponieważ nie zgodziły się na propozycję lisa. Chłopiec-elf zwiedził pobliskie miasto. Ścigali go: Człowiek z Brązu (posąg) i Człowiek z Drewna. Ostatecznie zrezygnowali, zachwyceni potęgą stoczni. Gęsi zbożowe ostrzegły stado Akki, by nie kierowało się na Olandię, bo jest tam armata. W czasie lotu ktoś próbował strzelać do gęsi. Pewnego razu gąsior Marcin gubi się we mgle. Okazuje się jednak, że tak naprawdę pomaga młodej gęsi, która złamała skrzydło. Elf Nils podsłuchał opowieść pasterza o olbrzymim motylu. Jego ciało to wg legendy Olandia. Rozdział XIII: Wyspa małego Karla Bohaterowie przeżywają na morzu straszną burzę.  Na Wyspie Koralowej stado znalazło schronienie w jaskini dzikich owiec, a Hans (Paluszek) zwiedził wyspę na grzbiecie barana. Nils spostrzegł martwe owce. Od barana dowiedział się się, że to sprawka lisów. Postanowił pomóc owcom. Zwabił drapieżniki do skalnej szczeliny i pozostawił informację o uwięzionych lisach latarnikowi. Rozdział XIV: Dwa miasta Dzięki bocianowi i za sprawą czarów, Nils wkroczył do Vinety, przeklętego miasta, które wyłania się raz na sto lat. Kupcy oferowali Nilsowi różne towary. Gdyby mieszkańcom udało się coś sprzedać, czar przestałby działać. Ludność ukarana za chciwość, wróciłaby do życia. Paluszek nie miał jednak grosika, o który prosili kupcy. Nils ubolewał, że nie może pomóc mieszkańcom. W wielkanocny poniedziałek stado leciało nad Gotlandią. Gęsi nie uwierzyły w opowieść o przeklętym mieście. Nils porównywał miasto Visby do Vinety. Stado Akki wybrała tę trasę, by ominąć Smӓland. Według legendy było to miasto stworzone przez św. Piotra za zgodą Boga. Z racji ciepłego klimatu i trudnego terenu, Bóg stworzył pracowitego człowieka, który mógłby żyć szczęśliwie w tej krainie. Rozdział XVI: Wrony Stado wron znalazło garnek ze złotymi monetami. Lis obiecał im, że otworzy naczynie, jeśli przyprowadzą do niego Paluszka. Nils został uprowadzony przez stado wron pod dowództwem Porywu Wiatru. Gapa, wrona z rodu dawnych władców, zdradzili elfowi plan lisa. Przy garnku doszło do kłótni, w wyniku której zginął Poryw Wiatru. Gapa uciekł z elfem i zaniósł go do chaty. Tam odnalazł go lis. Nilsowi udało się uciec, ale chata znajomej gęsiarki spłonęła. Na wrzosowisku Paluszek odnalazł gąsiora. Gęsior i elf zatrzymali się na noc w fermie na odludziu. Okazało się, że jej właściciela nie żyje. Historię gospodyni poznali, dzięki krowie. Kobieta, po śmierci męża, sama zajmowała się gospodarstwem, ponieważ jej rodzina wyemigrowała do Ameryki. Paluszek zatęsknił za własnym domem. Kiedy Nils czuwał nad zwłokami gospodyni, zasnął i przyśnili mu się rodzice. Kiedy gęsior i elf wyruszyli w drogę, szybko odnaleźli stado dzikich gęsi.  Rozdział XIX: Wielkie jezioro ptasie Postrzelony kaczor Jarro został pochwycony przez parobka i trafił do domu młodej gospodyni. Tam został oswojony i służył jako wabik dla innych kaczek. Na jednym z polowań kaczor spotkał Paluszka, który go uwolnił. Za kaczorem tęsknił synek gospodyni — Per Olę (w innych wydaniach Ola). Postanowił wypłynąć łodzią na poszukiwania zwierzęcia. Łódź zaczęła przeciekać. Kiedy kaczor to zauważył, wezwał na pomoc Paluszka. Elf ocalił chłopca. Matka Ola umierała ze strachu. Zrozumiała, co czują kaczki na polowaniu. Kobieta wiedziała, że osuszenie jeziora, które planowano, odbierze kaczkom dom. Synek w końcu odnalazł się, dzięki niechętnej pomocy psa o imieniu Cezar. Rozdział X: Pani Ulvåsa Paluszek, podsłuchał rozmowę dwóch rybaków. Jeden z nich opowiedział legendę o prowincji Östergötland. Na dworze Ulfasa mieszkała dama, która przepowiadała przyszłość tej krainy. Powiedziała wieśniakowi o powstaniu licznych i pięknych budowli. Paluszek przypomniał sobie legendę o halce. Uszyta była z drogiej tkaniny, a z drugiej strony ze zwykłego materiału. Jej właścicielka obszyła skromną tkaninę drogimi kamieniami i nie było widać różnicy. Elf porównał tkaninę do prowincji Östergötland.  W czasie lotu Nils zgubi bucik. Odnaleźli go znajomi gęsiorze i odczytali na spodzie buta imię i nazwisko chłopca. Rozdział IX: Historia Karra i Szarej Skórki  Bohaterowie zatrzymali się w Kolmarden. Dawniej znajdowała się tu kopalnia rudy żelaza. Pies Karra został skazany na śmierć za bezkarne zabijanie kur i jagniąt. Pies uciekł, by uratować łoszę, którą wcześniej podstępem, zwabił na bagna. Choć było już za późno, udało mu się uratować.młode i tym samym, ocalić własne życie. Pies zaprzyjaźnił się później z łosiem Szarą Skórką (w innych wydaniach Szaraczkiem) Pies pomógł łosiowi w ucieczce, gdy ten trafił do ZOO. Szaraczek pokonał Rogacza i dołączył do stada. Niestety, przypadkowo zabił Niezawadę, sędziwego węża. Tym sposobem, naraził się na zemstę Niezarady, towarzysza zabitego węża. Mściwe zwierzę spowodowało, że ptaki przestały zjadać gąsienice mniszków. Były to szkodniki, które niszczyły drzewa. Nie było wiadomo, dlaczego, dopóki łoś nie odkrył przyczyny i nie odszedł z lasu. Niezarada zaatakował Paluszka i zginął. Karro spotkał się z gęsiami i dowiedział się, że łoś został zastrzelony przez myśliwych.  Rozdział XII: Wietrzysta Czarownica Stado dociera do Yzatter, podczas strasznej ulewy. W mieście tym, krąży legenda o czarownicy, latawicy, która potrafi zajść za skórę egoistycznym i skąpym mieszkańcom. Paluszek spotkał tam zabiedzonego konia, który poprosił go o pomoc. Właściciel zwierzęcia to skąpy i niegodziwy człowiek. Koń chciał pomóc towarzyszom, którzy zostali pod jego dachem. Kiedy Paluszek z koniem przybyli na miejsce, tajemniczy wicher otworzył drzwi stodoły. Tymczasem właściciel zwierząt powrócił myślami do przeszłości. Wspominał ubogą wdowę, która straciła dach nad głową z winy jego ojca, a także uwielbianego konia, którego ojciec sprzedał. Właściciel nie miał jednak serca z kamienia. Ocalił od nędzy żebraczki, córki wdowy Pozwolił odpocząć umęczonym zwierzętom, a sprzedane — obiecał odkupić.  Paluszek, spotykał znajomych pastuszków na północy Szwecji. Dzieci szły przez zamarznięte jezioro w poszukiwaniu ojca. Gdy kra pęka, Nils instruował pastuszków, jak wydostać się z wody. Uratowane dzieci pozostawiły na brzegu bucik Nilsa, który wcześniej znalazły.  Rozdział XIII: Paluszek i niedźwiedź Nils z przyjaciółmi dotarł do Vastmanland. Według legendy, olbrzymka, właścicielka tej krainy, podzieliła ją pomiędzy swoich trzech synów. Najbardziej urodzajna część ziemi, była pozornie najmniej atrakcyjną. W czasie lotu Nils podziwia bogactwo tej krainy: huty, kopalnie, pokłady miedzi i żelaza.  Silny podmuch wiatru strącił Nilsa z grzbietu gąsiora. Elf trafił do jaskini niedźwiedzia. Młode traktowały go jak zabawkę. Kiedy niedźwiedź spostrzegł, że Nils ma zapałki, próbował zmusić elfa do podpalenia kuźni, by pozbyć się okolicznych mieszkańców. Chłopiec odmówił. Wyszedł jednak cało z tej przygody, bo ostrzegł niedźwiedzia przed myśliwymi. Nils ponownie dołączył do stada, dzięki pomocy orła. Rozdział XIV: Powódź Lis przekazał gęsiom wiadomośc o powodzi, za pośrednictwem gołebicy. Stado zostało zaatakowane przez dumne łabędzie. Paluszek ukrył się w psiej budzie, a pies łańcuchowy skutecznie odstraszył lisa. Rozdział XV: Dunfin W tym rozdziale poznaliśmy sylwetki łagodnej, uwielbianej przez wszystkich gęsi oraz jej dwóch sióstr — Zgrabnego Skrzydła i Złotego Oczka Okazało się, że wcześniej siostry porzuciły ją na Olandii, by umarła z głodu i zimna. Chciały zająć jej miejsce. Teraz Zgrabne Skrzydełko ukradła Paluszka i wrzuciła go do wody.  Rozdział XII: Sztokholm Paluszek został złapany przez rybaka. Mężczyzna oddał go Klemensowi, staremu grajkowi. Staruszek opowiedział elfowi historię powstania Sztokholmu. Dotyczyła ona syreny, której rybak ukradł foczą skórę i którą podstępem zwabił do siebie. Gdy nadszedł dzień ślubu, a pan młody pokazał skórę syrenie, włożyła ją i rzuciła się do morza. Narzeczony rzucił w stronę syreny oszczepem. Z czasem zaczęli osiedlać się tam pierwsi mieszkańcy. Nils zawarł układ z Klemensem: Zostanie z nim aż otrzyma jedzenie w niebieskiej misce.  Rozdział XII: Orzeł Gorgo  Akka, przywódczyni stada, uratowała kiedyś osierocone pisklę orła. Kiedy orzeł dorósł, odleciał, ale obiecał, że nie będzie polować na gęsi. Orzeł został jednak schwytany. Uwolnił go Paluszek. Skrzat został, czekając na niebieską miseczkę. Klemens wyjechał. W wyniku pomyłki elf otrzymuje białą mikę zamiast niebieskiej. Rozdział XIII: Lot nad Gästrikland Orzeł porwał Nilsa, ale złamał tym samym przysięgę. Obiecał jednak, że odnajdzie Klemensa i wyjaśni pomyłkę. Paluszek spostrzegł Klemensa wśród wieśniaków robiących drewno.  Rozdział XIV: Dzień w Hälsingland Klemens “pojedynkuje się” z towarzyszem na opowieści. Mężczyzna opowiada o niezwykłym elfie.  Rozdział XV: Poranek w Ångermanland Orzeł i elf byli głodni. Młoda wieśniaczka podzieliła się z nimi jedzeniem. Bohaterowie obiecali, że się jej odwdzięczą. W lesie wybuchł pożar. Orzeł wydostał Nilsa z płomieni.  Rozdział XVI: Po zachodniej stronie Zatoki Botnickiej w Laponii Nils wspomina legendę, którą stary Lapończyk opowiedział Klemensowi. Ptactwo z południa szukało miejsca, gdzie mogliby się osiedlić. Wysłało na zwiady: skowronka, poświerkę, głuszca i pardwę. Wysłannicy poznali różne regiony Szwecji, która jest krainą urodzajną i przyjazną dla zwierząt.  Nils miał sen o Lodowatej Wiedźmie i Słońcu, które zostało wygnane z Laponii. Po przebudzeniu elf spostrzegł, że spadł do wąwozu. Odnalazł tam Akkę i resztę stada. Znajomi Nilsa, mali gęsiarze, szukali w Laponii ojca. Niestety, brat gęsiarki zginął w kopalni na skutek ostrzału. Za ostatnie pieniądze dziewczynka urządziła bratu godny pochówek, a następnie — odnalazła ojca.  Rozdział XVII: W drodze do domu W październiku stado ruszyło w drogę powrotną, na południe. Bohaterowie lecieli przez Jamtlandię. Którejś nocy na wieży Nils poznaje legendę powstania tej krainy. Według podań, mieszkała tu niegdyś olbrzymka, którą odwiedził rycerz-siłacz. Gospodyni podstępem przekonała go do wykonania kilku prac. Tak oto powstały pagórki i wzgórza.  Kruk zabierał elfa z wieży. Nils dowiedział się, że odzyska ludzką postać i wróci do domu. Skrzat, który go zaczarował powiedział jednak, że gąsior Marcin, który z nim powróci, zostanie zarżnięty. Ta wiadomość załamała elfa-Nilsa.  Nils poznał pisarkę, która ma stworzyć podręcznik o Szwecji. Kobietę ucieszyło spotkanie z elfem, który odbył na grzbiecie gąsiora tak niezwykłą podróż.  Rozdział XVIII: Skarb na wyspie W dowód wdzięczności Akka ofiarowała Nielsowi złoto. Elf dowiedział się również, że przewodniczka stada odwiedziła jego dom. Okazało się, że rodzice chłopca mają problemy finansowe W Västergötland, stado przelatywało nad seminarium nauczycielskim, gdzie pracownicy przygotowują się do wprowadzenia systemu prac ręcznych, czyli slojdu. Paluszek był też świadkiem niezwykłego zdarzenia. Dzięki piosence uczniów, tamtejszy dyrektor wyzdrowiał. Rozdział XIX: Nareszcie w domu Nils powrócił do domu dokładnie 6 listopada. Dowiedział się od krowy w oborze, że jego rodzice sądzą, że ukradł gąsiora i zszedł na złą drogę. Będąc w oborze, Nils wyleczył rannego konia. Obiecał, że teraz będzie dobrym i pomocnym chłopcem. Usłyszał również, że gęsiarka i jej ojciec odkryli kopalnie i bardzo się wzbogacili. Chwili pomóc rodzicom Nilsa, ale ci odmówili. Uszczęśliwiły ich jednak informacje o dobrych uczynkach syna. Biały gąsior, Marcin, który był w pobliżu, odwiedził swoją żonę i został schwytany przez matkę Nilsa. Chłopiec uratował zwierzę w ostatnim momencie, odzyskując ludzką postać. Następnego dnia Nils pożegnał się z Akką. Choć nie mogli już że sobą porozmawiać, słowa były tu zbędne. Chłopcu zrobiło się przykro, że nie jest już elfem i nie może podróżować ze stadem dzikich gęsi.",
        "Author": "Selma Lagerlöf",
        "ReleaseDate": "1907",
        "Genre": "Książki dla młodzieży, Fantastyka i Science Fiction"
    },
    {
        "title": "Czarnoksiężnik z Archipelagu",
        "content": "\\hStreszczenie szczegółowe\\h \\h1. Wojownicy we mgle\\h W wiosce Dziesięć Olch na wyspie Gont urodził się chłopiec, którego nazwano Duny. Jego matka zmarła, gdy miał rok. Wychowywał się sam, lubił chodzić po górach i lasach daleko od domu, a gdy podrósł, pracował razem z ojcem-kowalem w kuźni. Nie lubił jednak tej pracy. Kiedy miał\nsiedem lat, zobaczył, jak siostra jego matki przywabia do siebie kozę jakimś dziwnym wierszykiem, którego wcześniej nie słyszał. Zapamiętał go i powtórzył następnego dnia, gdy pasł zwierzęta, i udało mu się także przywołać kozy. Zobaczyła to ciotka i zawołała go do siebie. Nauczyła go „prawdziwego imienia” sokoła, dzięki któremu mógł przywołać dzikiego ptaka, i powiedziała, że mogłaby nauczyć go jeszcze wiele. Ponieważ okazał się chętny do nauki i pojętny, zaczęła go\nuczyć. Szybko nauczył się wielu słów w tak zwanej Pradawnej Mowie. Tymczasem piraci, zwani Kargami, napadali na miasta i wioski w okolicy. Kiedy zbliżyli się do wioski Dziesięć Olch, mieszkańcy zaczęli uciekać i schowali się w górskiej jaskini. Pozostało tylko\nkilku, wśród nich ojciec Duny'ego, który nie chciał opuścić kuźni. Podczas nocy Duny czarował, a rano wszystko spowiła gęsta biała mgła. Kargowie zniszczyli co prawda dużą część wioski i zabili kilka osób, ale potem zaczęli się gubić we mgle i spadać w przepaść. Zagubionych i przestraszonych zaatakowali kryjący się we mgle wieśniacy\ni udało im się ich odpędzić. Duny nadszarpnął jednak swoje siły i rozchorował się, a kiedy wracał do zdrowia, do wioski przybył tajemniczy przybysz. Był to mag Ogion Milczący, który zadeklarował, że po obrzędzie nadania chłopcu męskiego imienia może zabrać go ze sobą na naukę. Tak więc w dniu trzynastych urodzin Duny'ego odbyła się uroczysta ceremonia, na której nadano mu dorosłe imię - Ged. Potem chłopiec wraz z Ogionem wyjechali z wyspy Gont. \\h2. Cień\\h Ged myślał, że nowy mistrz nauczy go ogromnej ilości rzeczy i że będzie mógł obserwować potężne czary w jego wykonaniu. Jednak tak nie było. Szli tylko przed siebie, a Ogion pokazywał mu rośliny i\nnakazywał uczyć się cierpliwości i pokory. Chłopiec coraz bardziej się niecierpliwił, bo chciał jak najszybciej zostać wielkim magiem, ale starał się być posłuszny. Dotarli w końcu do domu maga w miasteczku Re Albi, gdzie przez całą zimę\nGed uczył się pisać i czytać starożytne runy, niezbędne do uprawiania magii. Nauczył się przywoływać ptaki i zwierzęta, a ponieważ szczególnie lubił dzikie ptaki drapieżne, przezwano go Krogulcem. Pewnego dnia spotkał córkę władcy miasteczka, która zapytała go, czy potrafi przyzywać duchy zmarłych. Ged odpowiedział, że gdyby chciał, to mógłby, choć wcale nie był tego pewien. Wydawało mu się\njednak, że dziewczyna z niego kpi. Zapytała też, czy potrafi się zmienić w coś innego, a gdy się zawahał, stwierdziła, że widocznie jest jeszcze za młody. Od tego czasu Ged szukał w księgach swego\nmistrza zaklęcia, które umożliwiłoby mu zmianę kształtu, ale zamiast tego znalazł zaklęcie przywołujące zmarłych. Przeczytał je, a w pokoju zrobiło się okropnie zimno, ogarnął go strach. Zobaczył, że przy drzwiach pojawił się bezkształtny cień, który sunie w jego stronę. W tej chwili pojawił się jaśniejący światłem Ogion i cień zniknął. Ogion pouczył Geda, że każdy czar służy albo dobru, albo złu, i trzeba to wiedzieć, nim się go rzuci.\nPotem zaproponował mu, aby pojechał na dalszą naukę do szkoły magów na wyspie Roke. Ged zdecydował, że pojedzie. Wsiadł na statek, lecz po drodze wybuchła wielka burza. Marynarze byli źli, gdy okazało się, że Ged nie potrafi panować nad żywiołami ani nie umie pokierować statku w\nciemności. W końcu dotarli do Roke. \\h3. Szkoła Czarnoksiężników\\h W szkole na Roke Ged spotkał arcymaga Nemmerle, który przyjął go w szeregi uczniów. Obudził on uczucie zaufania w Gedzie. Chłopiec poznał też dwóch nowych kolegów: przemądrzałego szlachcica Jaspera i ciemnoskórego krępego Vetcha. Oprowadzili go\noni po szkole. Potem Jasper zaczął się popisywać czarami, ale Ged odmówił zademonstrowania swoich umiejętności. Dni mijały mu na nauce wielu nowych rzeczy. Zrozumiał też, że Jasper z jakiegoś powodu\ngo nienawidzi, zaprzyjaźnił się natomiast z Vetchem. Pewnego dnia po raz pierwszy usłyszał o elfiej księżniczce Elfarran, kobiecie z dawnych legend, która była tak piękna, że wybuchały o nią wojny. \\h4. Uwolniony Cień\\h Ged miał już piętnaście lat, ale nadal był jednym z najmłodszych uczniów. Uczył się pilnie i rozwijał swoje zdolności. Pewnego dnia pokłócił się z Jasperem, który wzywał go na magiczny pojedynek i kazał mu udowodnić swój talent, przyzywając ducha zmarłej osoby. Ged postanowił przyzwać Elfarran, ale zamiast niej pojawił się mroczny stwór przypominający cień i rzucił się na niego, prawie go zabijając. Chłopca uratował arcymag Nemmerle, ale zużył wszystkie swoje siły i nie zdołano uratować mu życia. Nowym arcymagiem został Genscher. Powiedział on Gedowi, że to, co przywołał,\nnie ma imienia, jest wcielonym złem, które będzie go odtąd zawsze poszukiwało, gdyż przywołała je jego pycha i duma. Kiedyś będzie musiał się z Cieniem zmierzyć i pokonać go. Niedługo później Ged żegnał się z Vetchem, który wyjeżdżał do domu. Na pożegnanie Vetch powiedział mu swoje prawdziwe imię: Estarriol, prosząc, by wezwał go, gdy będzie w potrzebie. Następne trzy lata Ged uczył się nadal. Otrzymał tytuł czarownika. Mając osiemnaście lat, opuścił Roke. \\h5. Smok z wyspy Pendor\\h Ged osiedlił się w miasteczku Low Torning na samym skraju Archipelagu. Dalej leżała już tylko wyspa Pendor, na której mieszkały smoki - aby się przed nimi obronić, mieszkańcy poprosili Roke o czarownika. Ged znalazł tam przyjaciela - nazywał się on Pechvarry i był budowniczym łodzi. Pewnego dnia Ged próbował uratować jego chore\ndziecko, wysyłając swoją duszę w ślad za umykającą duszyczką chłopca. Spotkał wtedy Cień po raz pierwszy od wezwania go na Roke. Udało mu się go odpędzić, ponieważ Cień bał się światła, ale długo potem chorował. Gdy wyzdrowiał, zrozumiał, że Cień go odnalazł, i postanowił opuścić Low\nTorning. Przedtem jednak zdecydował zmierzyć się ze smokami. Na wyspie Pendor mieszkało dziesięć młodych smoków i jeden stary. Zabił w walce pięć młodych, zanim stary postanowił z nim porozmawiać.\nGed zmusił go do zawarcia układu, na mocy którego smok nie będzie polował na wyspach zamieszkanych przez ludzi, wymawiając jego prawdziwe imię - Yevaud. Smok próbował skusić Geda obietnicą podania mu imienia Cienia, ale Ged odmówił. \\h6. Ścigany\\h Ged chciał wrócić na Roke, ale okazało się, że magiczny wiatr chroniący wyspę od zła nie chce dopuścić do brzegu statku, którym płynął. Wylądował więc na wyspie Serd, gdzie nikt go nie znał. Czuł\njednak, że Cień podąża za nim i jest blisko. Potem popłynął na Havnor, gdzie spotkał tajemniczego maga, który poradził mu, żeby popłynął na Osskil, bo tam znajdzie broń przeciwko Cieniowi. Udał się\ntam na statku. Jeden z marynarzy, Skiorh, zaproponował, że będzie jego przewodnikiem. Okazało się, że to nie człowiek, tylko gebbeth - ludzkie ciało, które zostało przejęte przez Cień. Zawołał on Geda po imieniu, choć ten nigdy mu go nie podał - na szczęście nie było to prawdziwe imię. Ged uciekał przed nim w stronę dworu widocznego na wzgórzu; gdy wbiegł w bramę i próbował ją za\nsobą zamknąć, stracił przytomność. \\h7. Lot sokoła\\h Kiedy się obudził, znajdował się we dworze. Przywitała go pani dworu, kobieta imieniem Serret. Ged spędził dużo czasu samotnie, unikając ludzi, załamany swoim nieszczęściem. Gdy w końcu spotkał się z\nSerret i jej małżonkiem, pokazali mu największy skarb dworu - kamień Terrenon, który zna przeszłość i przyszłość. Ged nie chciał jednak z niego skorzystać. Okazało się, że Serret pragnęła zatrzymać Geda w zamku i razem z nim rządzić wyspą - teraz Ged poznał w niej córkę\nwładcy Re Albi, którą znał jako chłopiec. Ponieważ o wszystkim dowiedział się jej małżonek, Ged zmuszony był uciekać przed stworzeniami, które miały go zabić na jego rozkaz. Zmienił się w sokoła i odleciał w kierunku wyspy Re Albi. Leciał tak długo, że zapomniał o wszystkim, co wiedział jako człowiek, poza kierunkiem lotu, i rzeczywiście stał się sokołem. Prawie martwego ze zmęczenia znalazł go Ogion i przywrócił mu ludzką\npostać. Ged opowiedział Ogionowi o Cieniu i poprosił o radę. Mag stwierdził, że nieprawdą jest, jakoby Cień nie miał imienia, ponieważ każda rzecz na świecie ma swoje imię. Powiedział też, że Ged musi przestać uciekać i zacząć szukać Cienia. Następnego dnia Ged wyruszył w kolejną podróż. \\h8. Pościg\\h Ged chciał spotkać Cień na morzu, więc wsiadł do łódki i popłynął, wołając go ku sobie. Prawie się spotkali, ale wielka fala zabrała łódkę maga, roztrzaskała ją o skały i wyrzuciła go na malutkiej\nwysepce. Mieszkało tam dwoje staruszków, którzy strasznie się go bali i zachowywali się tak, jakby bardzo dawno nie widzieli człowieka. Ged spędził u nich noc, a potem popłynął dalej. Po wielu dniach\nCień pojawił się w jego łodzi, ale uciekł pod wpływem światła. Mag zaś dopłynął do małej wioski na wyspie Dłonie. \\h9. Iffish\\h Ged spędził kilka dni w wiosce, budując łódź i jednocześnie lecząc mieszkańców i pomagając im swoją magią. Kidy wypływał, wioskowy czarownik poinformował go, że na wyspie widziano kogoś, kto pojawił\nsię znikąd i nie rzucał cienia. Mag wiedział, że to Cień, który go szuka. Ged popłynął przed siebie i dotarł na wyspę Iffish, z której pochodził jego szkolny przyjaciel Vetch. Postanowił go odwiedzić, Vetch szczerze się ucieszył i jednocześnie zasmucił kłopotami Geda. Mimo, że był teraz głównym magiem wyspy, zdecydował się z nim popłynąć. \\h10. Morze Otwarte\\h Płynęli przez długi czas pomiędzy różnymi wyspami Archipelagu, aż dopłynęli do ostatniej wyspy, za którą nie było już żadnego lądu, lecz tylko Morze Otwarte. Po długiej żegludze woda się skończyła i\nGed wysiadł z łódki. Na piasku oczekiwał go Cień, zmieniający się bezustannie na kształt znanych Gedowi osób. Wokół była ciemność, rozjaśniana tylko światłem laski Geda. Wtedy Ged zrozumiał, że Cień jest po prostu jego mroczną stroną i nazwał go ich wspólnym imieniem - Ged. Potem połączył się z Cieniem w jedno, dzięki czemu uzyskał wolność. Wraz z Vetchem powrócili do jego domu na wyspie Iffish.",
        "Author": "Ursula K. Le Guin",
        "ReleaseDate": "1969",
        "Genre": "Fantastyka i Science Fiction, Powieść historyczna"
    },
    {
        "title": "Czekając na Godota",
        "content": "\\hStreszczenie szczegółowe\\h Akt 1 Estragon i Vladimir spotykają się przy wiejskiej drodze pod drzewem. Estragon usiłuje zdjąć buta, strasznie się przy tym męcząc. Mężczyźni cieszą się na swój widok. Okazuje się, że Estragon spędził noc w rowie i jak zwykle został pobity. Vladimir podkreśla wagę ich znajomości i swoje zasługi. Wspomina, że razem skoczyli z wieży Eiffla, trzymając się za ręce. Estragon dalej walczy z butem i prosi o pomoc przyjaciela. W końcu się udaje. Vladimir pyta, czy może powinni żałować, a Estragon pyta, czy żałować, że się urodzili, na co Vladimir wybucha śmiechem. Przytacza historię z Biblii o dwóch łotrach, którzy zostali ukrzyżowani z Jezusem. Zastanawia się, dlaczego tylko jedna ewangelia mówi o zbawieniu jednego z nich, dwie nic o łotrach nie wspominają, a czwarta tylko wspomina o towarzystwie łotrów. Podsumowuje swoje rozważania stwierdzeniem, że ludzie są baranami, skoro wierzą jednemu ewangeliście. Estragon chce iść dalej, ale Vladimir mówi mu, że nie mogą, ponieważ czekają na Godota, z którym umówili się pod drzewem. Zastanawiają się, co to za drzewo, pod którym stoją i uznają, że to wierzba. Wątpliwości budzi także godzina i miejsce spotkania z Godotem, ponieważ przyjaciele nie są pewni czy dobrze pamiętają. Decydują, że jeśli Godot się nie pojawi, wówczas przyjdą kolejnego dnia, i kolejnego. Mężczyźni mają spory problem z tym, jaki jest dzień tygodnia, nie pamiętają, co robili wczoraj i czy w ogóle już byli w tym miejscu, czy nie. Estragon zasypia. Budzi go Vladimir, bo czuje się samotny. Estragon ma do niego pretensje, że wiecznie go budzi i chce mu opowiedzieć swój sen. Kompan nie chce tego słuchać, na co Gogo (tak, Estragona nazywa Vladimir) stwierdza, że może powinni się rozstać. Vladimir jest innego zdania, Estragon próbuje opowiedzieć dowcip, którego Didi (tak Vladimira nazywa Estragon) nie chce słuchać. Estragon zagaduje Vladimira i mówi mu, że śmierdzi czosnkiem. Tamten odpowiada, że stosuje go na nerki. Czekają dalej na Godota i nie wiedzą, co robić, żeby zająć sobie czas. Estragon proponuje, że mogliby się powiesić na drzewie, ale stwierdzają, że Vladimir jest za ciężki i mógłby złamać gałąź, a tym samym przeżyć bez Estragona, który jest lekki. Postanawiają poczekać na Godota. Zastanawiają się, co im zaproponuje, nie pamiętając, o co go wcześniej prosili. Bohaterowie słyszą jakieś krzyki i nasłuchują. Estragon jest głodny, więc Vladimir daje mu rzodkiewkę. Gogo woli marchewkę i zjada ostatnią. Zastanawiają się, czy są poddanymi Godota. Nagle pojawia się Pozzo, prowadzący na sznurze Lucky`ego, zupełnie jakby był koniem, a nie człowiekiem. Lucky dźwiga walizkę, krzesło, koszyk i płaszcz. Estragon i Vladimir chcieliby pomóc Lucky`emu, ale Pozzo każe im uważać i przedstawia się nieznajomym. Mężczyźni myślą najpierw, że to Godot i wyjaśniają Pozzo, że czekają właśnie na Godota. Pozzo widzi w bohaterach swoich sprzymierzeńców i mówi, że droga w samotności strasznie się dłuży, dlatego na chwilę z nimi zostanie. Pozzo cały czas bardzo źle traktuje Lucky`ego. Wreszcie zaczyna jeść kurczaka. Didi i Gogo zauważają na szyi Lucky`ego ranę od sznura. Oglądają go i próbują ocenić. Zastanawiają się, czy nie jest przygłupem i usiłują go zagadywać. Pozzo im tego zabrania i zapala fajkę. Estragon pyta, czy kości z kurczaka będą jeszcze potrzebne, na co Pozzo mówi, że należą do tragarza (Lucky`ego), ale może je sobie wziąć. Estragon z ochotą ogryza je z resztek mięsa. Vladimir z kolei nie wytrzymuje i krytykuje zachowanie Pozzo wobec Lucky`ego. Pozzo wykrętnie odpowiada, nie odnosząc się do zarzutów. Vladimir chce iść, ale Pozzo przypomina mu, że przecież czekają na Godota i szkoda by im pewnie było się z nim minąć. Estragon pyta, dlaczego Lucky nie stawia bagaży. Pozzo znów odpowiada dookoła, krzycząc co chwilę na Lucky`ego. W końcu mówi, że Lucky w ten sposób chce się przypodobać, aby Pozzo się go nie pozbył. Dodaje, że takie istoty należałoby zabić, zamiast przepędzać, podczas gdy on, prowadzi go na targ Zbawiciela, aby go sprzedać. Lucky płacze. Estragon próbuje mu wytrzeć łzy, ale Lucky kopie go mocno w łydkę. Bohater płacze z bólu, a rana krwawi. Pozzo mówi, że Estragon zastąpił w płaczu Lucky`ego, który już przestał. Twierdzi, że: „Łez na świecie jest zawsze tyle samo. Gdy jeden przestaje płakać, drugi gdzie indziej zaczyna. Tak samo ze śmiechem. Nie narzekajmy więc na nasze czasy, nie ma w nich więcej nieszczęścia niż dawniej” (nawiązuje tu do Księgi Koheleta). Estragon kuleje i pluje na Lucky`ego. Pozzo dodaje, że to od Lucky`ego nauczył się wielu pięknych rzeczy i jest dla niego podknutkiem, czyli odpowiednikiem dawnego błazna. Vladimir tym bardziej nie rozumie, dlaczego Pozzo chce się pozbyć wiernego sługi. Ten odpowiada, że nie może już znieść zachowania Lucky`ego. Następuje zwrot akcji i Estragon z Vladimirem zaczynają krzyczeć na Lucky`ego, potępiając jego postępowanie. Pozzo gubi fajkę. Estragon i Vladimir porównują obecny wieczór do wizyty w cyrku albo do music-hallu, potwierdzając, że świetnie się bawią. Vladimir wychodzi i po chwili wraca wzburzony. Pyta, czy noc nigdy nie zapadnie. Pozzo pyta, czy zamierzają dalej czekać. Chce usiąść, ale czeka na zaproszenie. Zaczyna opowiadać o nocy i dniu. Estragon i Vladimir dalej czekają. Pozzo pyta, jak bohaterowie go oceniają. Oboje odpowiadają, że dobrze. Pozzo mówi, że potrzebuje słów uznania i że czuje się słabszy. Estragon i Vladimir się nudzą. Pozzo chce im dostarczyć rozrywki. Proponuje pokaz Lucky`ego, który najpierw tańczy (nieudolnie, jakby zaplątał się w sieć). Po założeniu kapelusza Lucky daje pokaz myślenia i rozpoczyna pseudointelektualny monolog o niczym. Zmęczony pada. Pozzo kopie go, by wstał i ciągnie za sznur. Prosi bohaterów, by pomogli mu go postawić w pionie. Wreszcie się udaje. Pozzo gubi zegarek. Pyta, kto tak brzydko pachnie, a Estragon mówi, że jemu śmierdzą nogi, a Vladimirowi śmierdzi z ust. Pozzo żegna się i z trudem odchodzi. Bohaterowie podsumowują, że czas nawet im zleciał. Estragon chce iść, ale Vladimir przypomina, że czekają na Godota. Vladimir mówi, że ci dwaj zmienili się bardzo, ale Estragon odpowiada, że możliwe, ale ich nie zna. Oboje zaczynają mieć wątpliwości czy ich wcześniej znali, czy nie. Do mężczyzn podchodzi chłopiec z informacją, że Godota dziś nie będzie i mają na niego czekać następnego dnia. Chłopiec bał się podejść wcześniej. Wypytany odpowiada, że służy u Godota, zajmując się kozłami, a jego brat – owcami. Przyznaje, że dla niego Godot jest dobry, ale bije jego brata. Dodaje, że sypia na strychu na sianie razem z bratem. Vladimir odsyła chłopca, mówiąc, że ma przekazać Godotowi, że ich widział. Estragon zdejmuje buty i zamierza je zostawić, bo są na niego za małe. Mówi, że może komuś się przydadzą. Estragon traci nadzieję, ale Vladimir pociesza go, że jutro przyjdzie Godot i pozostaje im czekać. Estragon  żałuje, że nie mają sznura i planuje wziąć go następnego dnia. Przyjaciele wspominają, że są już razem od 50 lat. Przypominają sobie, jak Vladimir uratował Estragona, gdy ten rzucił się do Rodanu. Estragon znów zastanawia się, czy nie powinni się rozstać, ale uznają, że nie ma sensu i idą dalej razem. AKT 2 Kolejnego dnia przyjaciele spotykają się w tym samym miejscu. Vladimir śpiewa i cieszy się na widok kompana. Estragon ma kiepski humor i pretensje, że Vladimir wygląda na zadowolonego z nocnej rozłąki. Po krótkiej wymianie gorszych i lepszych słów Vladimir przypomina, że czekają na Godota. Przyjaciele znów mają luki w pamięci i zastanawiają się, czy są w tym samym miejscu. Estragon nie pamięta Pozzo i Lucky`ego, a po czasie co nieco sobie przypomina. Vladimir wspomina, jak byli kiedyś razem na winobraniu w Vaucluse, ale tego też Estragon nie pamięta. Estragon znów mówi, że lepiej się rozstać. Zaczynają rozmawiać o głosach zmarłych, tych, co już odeszli, a których słychać w odgłosach natury. W końcu Estragon pyta, co będą robić i Vladimir przypomina, że czekają na Godota. Dodaje też, że „Kto szuka, ten słyszy”, co w konsekwencji przeszkadza mu w myśleniu i prowadzi do nieszczęścia. Myśli przypominają trupiarnię. Przyjaciele debatują na temat tego, jak bardzo zmieniło się drzewo, które dzień wcześniej było nagie, a dziś pojawiły się na nim liście. Estragon tkwi przy swoim, twierdząc, że wcale ich tu wczoraj nie było. Znów z trudem przypomina sobie Pozzo i Lucky`ego. Vladimir pyta, gdzie przyjaciel ma buty. Okazuje się, że stoją tam, gdzie je zostawił, ale Gogo twierdzi, że nie są jego butami. Estragon znów chce iść, a Vladimir przypomina, że czekają na Godota. Vladimir proponuje Estragonowi rzodkiewkę lub rzepę, bo nie ma już marchewki, ale ten odmawia. Próbują założyć buty Estragonowi i okazuje się, że są nawet za duże. Estragon zasypia. Wybudza się, gdy śni mu się, że spada. Chce iść, ale Vladimir kolejny raz przypomina mu, że przecież czekają na Godota. Przyjaciele znajdują kapelusz Lucky`ego i zaczynają się nim bawić, zakładając go i zdejmując jeden drugiemu. Vladimir zamierza chodzić w tym kapeluszu. Proponuje zabawę w Pozzo i Lucky`ego i przez chwilę ich udają. Nagle widzą, że ktoś się zbliża i myślą, że to Godot. Próbują się schować, ale nie ma gdzie. Okazuje się, że nikt nie idzie. Przyjaciele postanawiają się wyzywać, a potem pogodzić. Wreszcie zaczynają z nudów robić ćwiczenia. Przychodzi ślepy Pozzo i Lucky. Przyjaciele znów mają nadzieje, że przyszedł Godot. Pozzo upada i prosi mężczyzn o pomoc. Długo debatują czy powinni mu pomóc i czy oczekiwać czegoś w zamian. Vladimir widzi okazję do tego, by wykorzystać fakt, że są komuś potrzebni i chce godnie reprezentować ludzki gatunek. Skoro nadarza się rozrywka, trzeba z tego skorzystać. W międzyczasie Pozzo licytuje zapłatę za pomoc. Vladimir próbuje podnieść Pozzo, ale sam upada. Estragon próbuje mu pomóc, ale w końcu i on upada. Pozzo dopytuje, co się stało, ale Vladimir każe mu się zamknąć. Mężczyźni ucinają sobie drzemkę. Budzi ich Pozzo swoimi jękami, za co Vladimir go uderza. Pozzo ucieka i upada. Przyjaciele obawiają się, że Pozzo za mocno dostał i wołają go na różne sposoby. W końcu wstają i Estragon mówi, żeby szli dalej. Vladimir znów mówi, że czekają na Godota. Postanawiają jednak pomóc Pozzo wstać. Udaje się, ale Pozzo nie poznaje mężczyzn, bo ich nie widzi. Pyta, czy są jego przyjaciółmi i prosi, by go nie zostawiali. Pyta, gdzie jego sługa. Lucky leży, a Estragon sprawdza, czy żyje, kopiąc go, przez co zaczyna jego samego boleć noga. Lucky odzyskuje przytomność. Estragon układa się znów do snu. Vladimir rozmawia z Pozzo o wczorajszym spotkaniu, ale ten nic nie pamięta. Decyduje się odejść z Lucky`m, który okazuje się niemy. Vladimir budzi Estragona i opowiada mu wydarzenia sprzed chwili, ale przyjaciel znów słabo wszystko kojarzy i pyta, czy to na pewno nie był Godot. Vladimir zastanawia się, co jest jawą, a co snem. Znów pojawia się chłopiec, który nie poznaje Vladimira. Przysyła go Godot z wiadomością, że przyjdzie jutro. Chłopiec mówi, że Godot nic nie robi i ma siwą brodę. Wspomina też, że jego brat jest chory. Vladimir mówi, by przekazał Godotowi, że ich widział. Estragon budzi się i chce iść. Vladimir się zgadza, ale dodaje, że jutro znów muszą tu przyjść i czekać na Godota. Estragon zastanawia się, co by było, gdyby zapomnieć o Godocie, ale przyjaciel mówi, że spotkałaby ich kara. Estragon znów żałuje, że nie ma kawałka sznura i wymyśla, mogą się powiesić pasku. Próbują chwycić go za dwa końce, ale pasek pęka. Estragonowi spadają spodnie. Przyjaciele umawiają się, że następnego dnia tu przyjdą. Vladimir mówi, że jutro się powieszą, chyba że przyjdzie Godot i będą zbawieni. Przyjaciele postanawiają iść, a Vladimir uświadamia Estragonowi, że przecież spadły mu spodnie. Podciąga je.",
        "Author": "Samuel Beckett",
        "ReleaseDate": "1952",
        "Genre": "Dramat"
    },
    {
        "title": "Czerwony Kapturek",
        "content": "\\hStreszczenie szczegółowe\\h Dawno temu żyła bardzo ładna dziewczynka, bardzo miła i dobra. Nazywano ją Czerwonym Kapturkiem, ponieważ cały czas nosiła takie nakrycie głowy, wydziergane przez babcię. Dziewczynka bardzo kochała\nswoją babcię i chętnie ją odwiedzała. Czerwony Kapturek miał jednak kilka wad. Często tracił poczucie czasu i zapominał o powierzonym mu zadaniu. Pewnego dnia babcia dziewczynki ciężko zachorowała i mama poprosiła córeczkę, aby zaniosła staruszce smakołyki na śniadanie i lekarstwa. Mama dobrze znała wady swojej córeczki, przestrzegła ją więc,\naby nie zbaczała z drogi, bo może zabłądzić w lesie, i aby nie rozmawiała z nieznajomymi. Ostrzegła ją także przed wilkami, które są niebezpieczne i mogą wyrządzić jej krzywdę. Czerwony Kapturek\nobiecał, że pójdzie prosto do babci. Po wyjściu z domu dziewczynka bardzo szybko zapomniała o przestrogach mamy. Zbierała kwiaty, śpiewała i coraz bardziej zagłębiała się w las. Nagle z lasu wyszedł\nwilk. Dziewczynka przestraszyła się, ale ponieważ nigdy nie widziała wilka, uznała, że leśny zwierz na pewno nie zrobi jej nic złego. Podjęła z nim miłą rozmowę i wilk bardzo szybko dowiedział się,\nkim jest dziewczynka, dokąd idzie i jak trafić do domu babci. Pobiegł szybko do domu staruszki. Czerwony Kapturek był trochę zdziwiony, że wilk tak szybko przerwał rozmowę, ale przypomniał sobie, że\nmusi się pospieszyć, bo zbliża się już wieczór. Po drodze dziewczynka spotkała jeszcze znajomego, kapitana Ruszta, z którym także podjęła rozmowę. Kapitan zwrócił jej uwagę, że robi się późno, a babcia na pewno jest głodna, bo nadchodzi pora\nkolacji. Czerwony Kapturek szybko pobiegł przez las, nie wiedział jednak, że w domu babci czeka wilk, który zjadł staruszkę. Podstępny zwierz włożył czepek babci, położył się do łóżka i udawał\nbabcię. Czerwony Kapturek początkowo nie zorientował się, kto naprawdę leży w łóżku. Gdy dziewczynka wreszcie to dostrzegła, było już za późno. Wilk połknął Czerwonego Kapturka i zasnął. Na szczęście\nobok chatki babci przechodził gajowy. Zajrzał do środka przez okno, zobaczył wielkiego wilka i zrozumiał, że stało się coś złego. Zastrzelił zwierzę, rozciął mu brzuch i ocalił babcię i wnuczkę. Od\ntamtej pory czerwony Kapturek już zawsze przestrzegał rad mamy.",
        "Author": "Charles Perrault",
        "ReleaseDate": "1697",
        "Genre": "Bajka, Książki dla dzieci"
    },
    {
        "title": "Doktor Dolittle i jego zwierzęta",
        "content": "\\hStreszczenie szczegółowe\\h \\h„Puddleby”\\h Dawno temu na krańcu małego angielskiego miasteczka Puddleby mieszkał doktor medycyny Jan Dolittle. Znali go i szanowali wszyscy mieszkańcy miasteczka. Dom, w którym mieszkał, nie był duży, za to otoczony wielkim ogrodem. Siostra doktora, Sara, prowadziła mu gospodarstwo, a ogrodem doktor\nzajmował się sam. Doktor bardzo lubił zwierzęta, w jego domu mieszkały kaczka Dab-Dab, pies Jip, prosiątko Geb-Geb, papuga Polinezja i sowa Tu-Tu. Zwierzęta te były jego ulubieńcami, oprócz nich pod dachem domu doktora mieszkało jeszcze wiele innych. Pacjenci obawiali się kręcących się po domu i ogrodzie doktora zwierząt i coraz mniej osób przychodziło po poradę. Doktor stawał się coraz biedniejszy, zwłaszcza, że przyjmował do siebie coraz więcej\nzwierząt. Ich utrzymanie wiele kosztowało. Siostra doktora bardzo się tym martwiła, ale on sam niewiele sobie z tego robił. \\h„Mowa zwierząt”\\h W końcu po poradę do doktora Dolittle przychodził tylko jeden człowiek, handlujący pokarmem dla kotów. Zaproponował doktorowi, aby porzucił leczenie ludzi i zajął się leczeniem zwierząt, nikt lepiej od doktora nie rozumie ich potrzeb.\nPapuga Polinezja, która potrafiła posługiwać się ludzką mową, poparła ten pomysł. Powiedziała, że zwierzęta również mają swój język i jeśli tylko doktor chce, może go nauczyć mowy zwierząt. Doktor\nskorzystał z propozycji, założył sobie specjalny notes i zapisywał w nim słowa, które dyktowała mu Polinezja. Kupiec tymczasem rozpowiedział dookoła, że doktor Dolittle stał się lekarzem zwierząt i zaczęły przychodzić do niego najpierw właścicielki przekarmianych kotów, a później gospodarze z gospodarskimi zwierzętami. Pewien człowiek przyprowadził konia. Zwierzę\nbardzo się ucieszyło, że wreszcie spotkało kogoś, kto rozumie jego mowę. Koń był leczony niewłaściwie, tracił wzrok i potrzebował okularów. Powiedział o tym doktorowi, a ten postarał się o\nodpowiednie okulary. Wszystkie zwierzęta w okolicy dowiedziały się o tym, że doktor Dolittle rozumie ich mowę i jest wspaniałym lekarzem. Przychodziło ich tak wiele, że doktor musiał zrobić osobne wejścia dla różnych zwierząt. Jaskółki, które odlatywały co roku na Południe, rozpowiedziały o\nniezwykłym doktorze także w innych krajach. \\h„Nowe kłopoty pieniężne”\\h Doktor zaczął dobrze zarabiać i Sara przestała narzekać. Coraz więcej zwierząt przychodziło się do niego leczyć. Niektóre zwierzęta były jednak tak chore, że musiały pozostawać przez jakiś czas w\njego ogrodzie, a inne, nawet gdy wyzdrowiały, nie chciały go opuszczać. Doktor nigdy nie odmawiał im gościny. Pewnego razu obok domu doktora przechodził kataryniarz z małpką na łańcuszku. Doktor od razu zauważył, że małpka jest brudna, zaniedbana i nieszczęśliwa, więc odkupił ją od Włocha za szylinga i\nmałpka została z doktorem. Zwierzęta dały jej imię Czi-Czi. Innym razem do doktora przyprowadzono krokodyla z cyrku, który cierpiał na ból zębów. Krokodylowi spodobał się dom doktora i nie chciał wracać do cyrku. Zamieszkał więc w stawie i dał słowo, że\nnikogo nie zaatakuje. Gospodarze, którzy przychodzili ze swoimi zwierzętami, bali się jednak krokodyla spacerującego po ogrodzie i, mimo że Dolittle był najlepszym doktorem w okolicy, woleli korzystać z porad innego doktora. Ponieważ gospodarze przestali przychodzić, a zwierząt do utrzymania było coraz więcej, doktorowi znów zaczęło brakować pieniędzy. Siostra doktora zagroziła, że jeśli Dolittle nie odeśle krokodyla, to ona opuści dom i wyjdzie za mąż. Krokodyl płakał rzewnymi łzami i Dolittle nie mógł go wysłać z powrotem do cyrku, a na odesłanie go do Afryki nie miał pieniędzy. Sara opuściła dom doktora. Zwierzęta również martwiły się z powodu biedy doktora. Sowa Tu-Tu, która znała arytmetykę, policzyła pieniądze i stwierdziła, że wystarczy ich tylko na tydzień. Zwierzęta postanowiły więc, że\npoprowadzą kram z warzywami i kwiatami oraz same zajmą się domem. Małpka Czi-Czi gotowała i łatała ubrania, pies zamiatał pokoje, kaczka wycierała kurze i słała łóżka, sowa prowadziła rachunki, a\nświnka zajmowała się ogrodem. Polinezja stała się gospodynią i praczką. Prowadząc kram zwierzęta zarobiły trochę, ale pieniędzy nie było wiele i zaczął im doskwierać głód. \\h„Wezwanie z Afryki”\\h Zima tego roku przyszła wcześnie i była bardzo ciężka. Pewnego dnia zwierzęta siedziały w jednym pokoju i słuchały, jak doktor czytał książkę napisaną przez niego w zwierzęcym języku. Wtedy jaskółka\nprzyniosła wiadomość. Ptaka z wiadomością przysłały małpki mieszkające w Afryce. Panowała wśród nich zaraza, zapadały na nią setkami i umierały. Usłyszały o cudownym doktorze i bardzo prosiły, żeby Dolittle przybył im z pomocą. Doktor nie miał pieniędzy, żeby kupić bilet do Afryki i zaczął się zastanawiać, w jaki sposób tam dotrzeć. Postanowił więc pożyczyć statek od pewnego marynarza, któremu wyleczył kiedyś dziecko.\nPolinezja zrobiła listę rzeczy, które przydają się w podróży, a kupiec zgodził się je dać i poczekać na pieniądze do momentu powrotu doktora z podróży. Razem z Dolittle wsiedli na statek: krokodyl, małpka Czi-Czi, papuga, pies Jip, kaczka Dab-Dab, prosię Geb-Geb i sowa Tu-Tu. Pozostałe zwierzęta musiały wrócić do swych norek. Większość i tak zapadała w sen zimowy. Jaskółka obiecała wskazywać drogę i statek wyruszył w drogę. \\h„Wielka podróż”\\h Po sześciu tygodniach żeglowania dotarli w pobliże równika. Robiło się coraz goręcej, małpka, krokodyl i papuga cieszyły się, że są bliżej swojej ojczyzny i wygrzewały się w gorącym słońcu. Pozostałe\nzwierzęta musiały kryć się w cieniu. Latające ryby, które spotkali, pytały, czy to statek doktora, bo małpki zaczynały już wątpić, czy doktor dostał ich wiadomość i czy przybędzie im z pomocą. Ryby popłynęły więc zanieść im radosną\nnowinę. Gdy dopływali już do wybrzeży Afryki, rozszalała się wielka burza i statek rozbił się o skały. Na szczęście wszyscy pasażerowie zdołali się uratować. Burzę przeczekali w jaskini, a następnego dnia,\ngdy wyszli na plażę, spotkali czarnego człowieka. Doktor przedstawił się i powiedział, że przybywa na ratunek chorującym małpom, a czarny człowiek zaprowadził ich przed tron króla, który panował w tym kraju, w państwie Jolliginka. \\h„Polinezja i król”\\h Pałac królewski był zbudowany z gliny, a król i królowa Ermintruda siedzieli pod wielkim parasolem. Dolittle jeszcze raz się przedstawił i podał cel swej podróży, ale król nie pozwolił mu podróżować po swoim kraju. Kiedyś bowiem w te strony przybył również biały człowiek, król przyjął go gościnnie, a ten\nwymordował wiele słoni dla ich kłów i wyjechał bez pożegnania. Dlatego teraz żaden biały człowiek nie może wędrować przez jego państwo. Następnie rozkazał swoim żołnierzom, aby wtrącili doktora i\njego zwierzęta do więzienia. Gdy już siedzieli zamknięci w celi, z kieszeni doktora wyszła papuga i obiecała, że wymyśli coś, aby ich uwolniono. Następnie przecisnęła się przez kraty i odleciała. W nocy król spał, a królowa była na balu u swoich krewnych. Polinezja weszła do pokoju króla przez okno i zaczęła głośno chrząkać. Król się obudził, myślał, że to królowa wróciła z balu. Papuga\nodezwała się, naśladując głos doktora. Gdy król poprosił, aby doktor podszedł bliżej, bo chce go zobaczyć, powiedziała, że to niemożliwe, bo stał się niewidzialny. Jest bowiem wielkim czarodziejem.\nPapuga głosem doktora zagroziła królowi, że jeśli ich nie wypuści, to ześle na jego lud straszną chorobę. Król przestraszył się i kazał ich wypuścić, jednak królowa, która wracała z balu, zobaczyła papugę wylatującą przez okno i domyśliła się wszystkiego. Powiedziała królowi o tym, co widziała i król\nnatychmiast kazał wszcząć pościg. Na szczęście doktor i zwierzęta byli już daleko. \\h„Małpi most”\\h Król był zły na siebie i na dworaków, że dał się tak oszukać, a w pościgu musiał uczestniczyć cały jego dwór. Nawet królowa i królewicz Bumpo brali w nim udział. Małpka Czi-Czi znała tajemne ścieżki i kryjówki, więc doktor i jego zwierzęta szli w kierunku państwa małp, nie obawiając się niebezpieczeństwa. Wędrowali kilka dni. Papuga i\nmałpka Czi-Czi znosiły im różne owoce, więc jedzenia mieli pod dostatkiem, noce spędzali w namiotach z palmowych liści, na miękkich posłaniach z siana, a wieczorami przy ognisku słuchali opowieści,\nktóre snuła małpka Czi-Czi. Pewnego dnia znaleźli się nad brzegiem głębokich moczarów. Była to granica między Jolliginka a państwem małp. Małpy, gdy dowiedziały się, że doktor jest już blisko, zaczęły krzyczeć z radości tak głośno, że żołnierze czarnego króla, którzy jeszcze cały czas ścigali doktora, usłyszeli je i w\nten sposób dowiedzieli się, gdzie uciekinierzy się znajdują. Gdy małpy zorientowały się, że za chwilę doktor zostanie złapany, utworzyły most ze swoich ciał, łapiąc się za ręce i nogi. Po tym moście\ndoktor i zwierzęta przeszli bezpiecznie nad moczarami i w końcu wymknęli się pościgowi. \\h„Przywódca lwów”\\h Jan Dolittle miał teraz wiele pracy. Setki małp chorowało i musiał oddzielić zwierzęta zdrowe od chorych. Potem zaszczepił zdrowe małpy, aby się już żadna nie zaraziła. Przez trzy dni i trzy noce przychodziły\nzwierzęta, a doktor je szczepił. Potem doktor kazał zbudować wielki dom i ustawił w nim wiele łóżek dla chorych małp. Chorych było jednak tak dużo, że zdrowe małpy nie były w stanie wszystkich\npielęgnować. Dolittle poprosił wtedy o pomoc inne zwierzęta. Król lwów, kiedy dowiedział się, że ma pielęgnować małpy, oburzył się i odmówił pomocy. Wtedy inne zwierzęta bały się zrobić inaczej niż król lwów i również\nodmówiły doktorowi pomocy. Kiedy jednak lew wrócił do domu, wyszła do niego jego żona lwica i skarciła męża, ponieważ jedno z lwiątek nie czuło się dobrze. Wiedziała, że skoro lew odmówił pomocy, to z pewnością doktor również\nnie będzie chciał wyleczyć jej dziecka. Lwica kazała mężowi iść z powrotem do doktora, ofiarować mu pomoc w pielęgnowaniu małp i poprosić, żeby wyleczył lwiątko. Lew zrobił tak, jak poleciła mu żona.\nWtedy inne zwierzęta również ofiarowały swą pomoc, a Dolittle wyleczył małe lwiątko. Wkrótce małpy zaczęły wracać do zdrowia, po tygodniu opuściły szpital, a pod koniec drugiego tygodnia wyzdrowiała ostatnia chora małpa. Doktor był tak zmęczony, że położył się do łóżka i spał mocno\ntrzy doby, a małpka Czi-Czi pilnowała, żeby nikt mu nie przeszkadzał. \\h„Narada małp”\\h Kiedy doktor wreszcie się wyspał, małpka oświadczyła innym małpom, że doktor musi wracać do domu. Małpy były niepocieszone, myślały bowiem, że Dolittle pozostanie z nimi na zawsze. Czi-Czi wyjaśniła jednak, że doktor musi wrócić do domu, bo pożyczył statek, który rozbił się u wybrzeży Afryki. Był również winien pieniądze kupcowi. Po powrocie do\ndomu musiał spłacić swoje długi. Małpy uzgodniły wtedy, że muszą podarować coś niezwykłego doktorowi. Chciały, by wiedział, że są mu bardzo wdzięczne za pomoc. Zastanawiały się tylko, co by to mogło być. Po długich naradach\nwymyśliły, że podarują mu dwugłowca. \\h„Najrzadsze zwierzę”\\h Dwugłowce były zwierzętami niezwykle rzadkimi, nawet w czasach, gdy żył doktor Dolittle. Nie miały ogona, tylko dwie głowy po dwóch stronach tułowia. Na każdej głowie był umieszczony jeden długi, ostry róg. Nie można było złapać zwierzęcia, ponieważ mogło rozglądać się na wszystkie\nstrony, a gdy spało, to jedna głowa spała, druga czuwała. Gdy małpy znalazły miejsce, gdzie mieszkał dwugłowiec, złapały się za łapy i zrobiły koło, by im nie uciekł. Dwugłowiec widząc, że nie może\nsię wydostać z kręgu małp, schował się w gęstwinę i czekał na to, co się będzie działo dalej. Małpy opowiedziały mu o tym, co zrobił doktor, i jak bardzo są mu wdzięczne. Poprosiły go, aby zgodził się pojechać z doktorem do dalekiego kraju, by tam pokazywać się innym ludziom. Doktor za te\npokazy pobierałby pieniądze, które są mu bardzo potrzebne. Dwugłowiec na początku odmówił, ponieważ był bardzo wstydliwy. Małpy musiały go przekonywać trzy dni i w końcu się zgodził. Doktor był\nbardzo zdziwiony na widok dwugłowca, nie wiedział, że w ogóle takie zwierzę istnieje. Zdziwił się jeszcze bardziej, gdy okazało się, że to rzadkie zwierzę zgodziło się pojechać z nim do Anglii. Gdy pakowanie było już ukończone, małpy urządziły ucztę pożegnalną na cześć doktora, a wódz goryli na pamiątkę całego wydarzenia przyniósł ogromny kamień, na którym siedział Dolittle. Potem wszystkie małpy odprowadziły doktora i jego przyjaciół do granic państwa małp. \\h„Czarny książę”\\h Kiedy doktor i zwierzęta znów znaleźli się w państwie czarnego króla, musieli zachowywać się bardzo ostrożnie, aby ich nikt nie zauważył. Obawiali się spotkania z królem, który mógłby wtrącić ich do\nwięzienia. Pewnego dnia, gdy małpka, która wskazywała drogę, pobiegła przodem, by znaleźć trochę orzechów kokosowych, doktor Dolittle i zwierzęta zeszli ze ścieżki i zabłądzili. Przez wiele dni błąkali się po dżungli, przedzierali przez gęstwinę i bagna, aż wreszcie, zmęczeni, wyszli wprost do królewskiego ogrodu. Tu zostali\nzauważeni przez żołnierzy czarnego króla, pojmani i zaprowadzeni przed jego tron. Czarny król ucieszył się bardzo na ich widok i tak jak się spodziewali, wtrącił ich do lochu. Dodatkowo, za karę,\ndoktor musiał codziennie szorować podłogę w królewskiej kuchni. Papuga Polinezja, której udało się wymknąć, siedziała w ogrodzie na gałęzi drzewa i myślała, w jaki sposób uwolnić doktora. W ogrodzie pojawiła się również małpka, która szła ich śladem, ale dopiero\nteraz udało jej się ich dogonić. Pod drzewo, na którym siedziały papuga i małpka, przyszedł książę Bumpo i usiadł na ławce. Był bardzo smutny i papuga usłyszała, jak ciężko wzdycha. Pragnął mieć białą skórę. Papuga, podając się za kwiatową wróżkę, poradziła księciu, aby zgłosił się do czarownika doktora Dolittle, a on na pewno uczyni go białym. Potem szybko poleciała, by porozmawiać z doktorem. Ostrzegła go, że przyjdzie książę i doktor musi wybielić jego skórę, żądając w zamian uwolnienia z więzienia oraz\nstatku, na którym mogliby spokojnie odpłynąć. \\h„Medycyna i czarnoksięstwo”\\h Rzeczywiście, jeszcze tego wieczora w lochu, w którym był zamknięty doktor, zjawił się Bumpo. Książę czuł się bardzo nieszczęśliwy, ponieważ kilka lat temu wybrał się na poszukiwanie śpiącej królewny, odnalazł ją i pocałował, jak polecono w książce, ale królewna, gdy tylko otworzyła oczy i\nzobaczyła czarnego człowieka, uciekła i powiedziała, że wolałaby z powrotem zasnąć niż wyjść za niego. Wystarczyło tylko, by miał białą twarz, ponieważ resztę jego ciała przykrywałaby złocista\nzbroja. Doktor musiał się bardzo długo zastanawiać, żeby wymyślić odpowiednią miksturę. Kiedy spotkał się z księciem, zażądał, by przygotował dla nich statek i obiecał, że uwolni ich z więzienia. Czarny\nksiążę zanurzył twarz w miksturze przygotowanej przez doktora Dolittle. Efekt kuracji zadziwił nawet doktora. Skóra na twarzy Bumpo była zupełnie biała, a oczy przybrały szarawą barwę. Kiedy książę przejrzał się w lusterku, był zachwycony. Doktor Dolittle i zwierzęta, nie zwlekając, opuścili loch i skierowali się na nadbrzeże, gdzie czekał na nich statek. Papuga Polinezja, krokodyl i małpka Czi-Czi postanowiły zostać w Afryce, która była ich\nojczyzną. Pozostałe zwierzęta musiały szybko opuścić nieprzyjazną krainę. Doktor zastanawiał się, kto teraz będzie im wskazywał drogę do domu. Gdy się nad tym zastanawiał, usłyszał szum tysiąca\nskrzydeł. To jaskółki wracały z ciepłych krajów do domu. Przysiadły na chwilę na linach okrętowych i obiecały, że chętnie wskażą drogę do Anglii. \\h„Czerwone żagle i czarne skrzydełka”\\h Kiedy statek odbił od brzegu, małpka, papuga i krokodyl bardzo posmutniały, ponieważ kochały doktora. Stały na brzegu tak długo, aż statek zniknął za horyzontem. Po drodze statek doktora przepływał\nobok wysp Barabarii. Była to odludna i dzika okolica. Mieszkali tam jedynie piraci, którzy czatowali na przepływające statki, aby na nie napadać i rabować. Piraci brali do niewoli pasażerów tych\nstatków, aby później żądać od rodziny lub przyjaciół za nich okupu. Jeżeli przyjaciele nie przysyłali okupu, wtedy piraci wrzucali jeńców do morza. W pewien słoneczny dzień, gdy zwierzęta wygrzewały się w słońcu na pokładzie, kaczka Dab-Dab spostrzegła na horyzoncie czerwone żagle, a pies Jip wyczuł woń złych ludzi. Domyślili się wtedy, że pewnie zbliża się statek piratów i doktor rozkazał postawić wszystkie żagle. Niestety, statek, który podarował im Bumpo, nie płynął szybko i piracki statek był coraz bliżej. Jaskółki przyszły wtedy z pomocą. Poprosiły doktora, aby rozplątał jedną linę okrętową na małe sznureczki. Potem każda jaskółka wzięła w dziobek jeden cienki sznureczek i maleńkie ptaszki pociągnęły\nstatek. Statek zaczął bardzo szybko unosić się na falach i po chwili czerwone żagle pirackiego okrętu pozostały daleko w tyle. \\h„Ostrzeżenie szczurów”\\h Po dwóch godzinach ciężkiej pracy jaskółki zmęczyły się i zaproponowały odpoczynek na wyspie, do której właśnie się zbliżali. Wyspa była bardzo piękna i porośnięta drzewami oraz zielonymi krzewami.\nGdy statek wpłynął do zatoki w taki sposób, że nie widać go było z otwartego morza, doktor postanowił, że on i zwierzęta też wyjdą na ląd i poszukają świeżej wody i owoców. Doktor i zwierzęta zeszli\nna ląd, a w międzyczasie zauważyli, że szczury okrętowe również opuszczają statek. Jeden ze szczurów ostrzegł doktora, że statek jest w złym stanie i za dwa dni zatonie. Potem doktor i zwierzęta wyruszyli na poszukiwanie wody. Gdy zjedli i napili się do syta, znaleźli miłą polanę i położyli się na trawie, żeby odpocząć. Nadleciały wtedy z wiadomością dwie jaskółki.\nOznajmiły, że okręt piracki również przybił do wyspy i piraci wdarli się na okręt doktora oraz przeszukiwali pokład. Swój okręt pozostawili jednak bez straży. Doktor i zwierzęta cicho weszli na okręt piratów i odpłynęli. Byli już daleko na morzu, gdy piraci zorientowali się, co się wydarzyło. Rozpoczęli pościg. Piraci zbliżali się do statku z czerwonymi\nżaglami. Wówczas dziób statku zaczął się zanurzać - statek powoli tonął. Wkrótce sześciu piratów wskoczyło do wody, niektórzy z nich próbowali dopłynąć do wyspy, inni chcieli wdrapać się na statek\ndoktora. Nagle piraci zaczęli wzywać pomocy. W wodzie pojawiły się rekiny. Rekiny obiecały doktorowi, że nikomu nic nie zrobią, chyba że doktor im pozwoli. Dolittle odezwał się wtedy do Ben Alego, przywódcy piratów. Zażądał, aby on i pozostali członkowie przestali trudnić się piractwem, by zamieszkali na tej pięknej wyspie i zajęli się rolnictwem. W przeciwnym\nrazie zostaną pożarci przez rekiny. Piraci nie mieli wyjścia i musieli spełnić polecenie doktora. \\h„Tu-Tu podsłuchuje”\\h Zwierzęta zeszły pod pokład, żeby zwiedzić statek i po chwili kaczka Dab-Dab wróciła bardzo zadowolona. Statek piratów był doskonale wyposażony, w kajutach były koje z pościelą z atłasu, a spiżarnia\nprzypominała duży sklep. Piraci zgromadzili wiele skarbów: serwis stołowy ze srebra, dywany, kaszmirowe szale, rzeźbione skrzynie z kości słoniowej, dzbany z tytoniem i mnóstwo innych rzeczy. Pod\npokładem znajdował się jeszcze jeden pokój, ale był zamknięty na klucz i całe towarzystwo było bardzo ciekawe, co się w nim znajdowało. Doktor i zwierzęta zebrali się przed drzwiami zamkniętego pokoju i próbowali wejść. Ponieważ drzwi były zamknięte, zwierzęta zaczęły przeszukiwać statek, by znaleźć klucz, a sowa Tu-Tu, która miała\ndobry słuch, zaczęła nasłuchiwać odgłosów, jakie dochodziły z pokoju. Usłyszała, że w pokoju ktoś jest i płacze. Doktor postanowił wyważyć drzwi. \\h„Plotkarki oceanu”\\h Drzwi wyłamano za pomocą siekiery. Okazało się, że w środku jest mały chłopiec. Płakał, bo piraci napadli na kuter jego wujka i wzięli ich do niewoli. Piraci zamknęli chłopca w komórce, a wujka\nchcieli zmusić, żeby stał się jednym z nich, bo potrafił prowadzić statek mimo najgorszej pogody. Wuj nie zgodził się. Chłopiec obawiał się, że piraci go zabili. Kaczka Dab-Dab poradziła, żeby zapytać delfiny, co stało się z wujkiem chłopca. Doktor Dolittle skorzystał z rady i zwrócił się do tych zwierząt o pomoc. Delfiny przeszukały dno oceanu i znalazły wrak kutra, wujka jednak w nim nie było. Znaczyło to, że żyje. \\h„Pogłoski”\\h Doktor Dolittle poprosił orły, aby obleciały dookoła świat i odszukały rudego rybaka. Orły chętnie zgodziły się i rozpoczęły poszukiwania. Nie było ich jakiś czas, wszyscy wierzyli, że jeśli wujek chłopca żyje, to\norły na pewno go wypatrzą. Ptaki wróciły, ale nie miały dobrych wiadomości. Nie znalazły nigdzie rudego rybaka. Wtedy pies Jip zaproponował pomoc, poprosił chłopca, aby pokazał mu jakąś rzecz należącą do wujka. On, znając jego zapach, mógł go odszukać. Chłopiec wyciągnął chustkę wujka, która pachniała tabaką. Pies powąchał\nją, a potem wystawił nos. Wiał właśnie południowy wiatr i Jip rozpoznawał różne zapachy. Nie wyczuł jednak zapachu tabaki. Następnego dnia wiatr zmieniał kierunek. W dalszym ciągu nie przynosił zapachu tabaki. Wszyscy bardzo się martwili. Zaczęli nawet powątpiewać w umiejętności Jipa. \\h„Skała”\\h Trzy dni czekali na zachodni wiatr i wreszcie pies poczuł tabakę. Długo płynęli, nie dostrzegali jednak żadnego lądu. Jip poczuł również, że ten człowiek jest głodny, ponieważ nie dochodził do niego żaden inny zapach, tylko ten jeden. Poprosili wtedy jaskółki, żeby pociągnęły statek tak jak wtedy, gdy uciekali przed\npiratami i zaczęli płynąć jeszcze szybciej. Aż wreszcie w oddali dostrzegli samotną skałę. Pies wyraźnie czuł, że zapach dochodzi właśnie stamtąd. Skała była zupełnie pusta, nie było na niej ani\njednego drzewa i krzewu. Zwierzęta znowu zaczęły się zastanawiać, czy pies się nie pomylił. Podpłynęli do skały i wysiedli. Przeszukali wyspę i znaleźli szczelinę skalną. Rzeczywiście, spał w niej człowiek. Był to rudy rybak, wujek chłopca. \\h„Ojczyste miasteczko rybaka”\\h Doktor obudził śpiącego człowieka. Na początku rybak wziął doktora za jednego z piratów, ale doktor szybko wyjaśnił mu, kim jest, w jaki sposób przejął piracki statek, a potem znalazł go na tej\nwyspie. Rybak ucieszył się, gdy usłyszał, że jego siostrzeniec żyje i jest bezpieczny. Wiele było radości, okrzyków i tańców na statku doktora. Zwierzęta i chłopiec nie mogli uwierzyć, że udało się\nodszukać wujka. Doktor i zwierzęta popłynęli do ojczystego miasta rybaka, aby jego i chłopca odwieźć do domu. Było to małe rybackie miasteczko i, gdy ludzie dowiedzieli się, że doktor przejął statek piratów, a potem\nuratował małego chłopca i rybaka, byli mu bardzo wdzięczni. Przez kilka dni Dolittle i zwierzęta korzystali z gościnności ludzi z miasteczka. Kiedy wybierali się w dalszą podróż, doktor otrzymał od burmistrza miasteczka złoty zegarek, a Jip złotą obrożę. \\h„Z powrotem w domu”\\h Nie od razu jednak powrócili do domu. Przez wiele tygodni podróżowali po świecie w cygańskim wozie i pokazywali na jarmarkach w różnych miasteczkach niezwykłe zwierzę - dwugłowca. Właściciele\nmenażerii przychodzili do doktora, aby odkupić od niego dwugłowca. Doktor jednak nie zamierzał go sprzedać, choć proponowano za niego dużo pieniędzy. Kiedy już mieli wystarczającą ilość pieniędzy,\nzaczęli tęsknić za Puddleby. Wrócili do małego domku w dużym ogrodzie, a wszystkie zwierzęta w okolicy ucieszyły się z ich powrotu. Doktor przywiózł z tej podróży mnóstwo pieniędzy. Marynarzowi kupił dwa statki, kupcowi zwrócił pieniądze za żywność, którą zabrali na wyprawę. I pozostało mu jeszcze tyle pieniędzy, że musiał kupić\ndwie skarbonki, by je wszystkie pomieścić. Nie musiał się już nigdy potem martwić, że zabraknie mu pieniędzy.",
        "Author": "Hugh Lofting",
        "ReleaseDate": "1920",
        "Genre": "Powieść dla dzieci, Fantasy"
    },
    {
        "title": "Don Kichot z La Manchy",
        "content": "\\hStreszczenie szczegółowe\\h \\hProlog\\h Cervantes umniejsza swoje zasługi w napisaniu książki, tłumacząc, że nie ma ona żadnego motta w postaci łacińskich sentencji czy znanych cytatów, ponieważ jest na to zbyt prosta. Dedykuje ją księciu\nBejaru, prosząc go o wstawiennictwo za książką w razie krytyki lub niezrozumienia. \\hRozdział 1\\h W bezimiennej wiosce w rejonie La Mancha mieszka ekscentryczny szlachcic, który na skutek lektury romansów rycerskich oszalał, zaprzepaścił swoje pieniądze i doprowadził majątek do ruiny. Starszy już\nczłowiek, mający koło 50 lat, cierpi teraz głód i biedę. Postanawia zostać rycerzem i wsławić się szlachetnymi uczynkami. Bierze zniszczoną kopię, dorabia do starego hełmu tekturową przyłbicę z tektury i nadaje swojemu wychudzonemu, wiekowemu koniowi imię Rosynant. Ponieważ każdy rycerz ma także damę serca, nazywa\npewną wieśniaczkę Dulcyneą z Toboso i postanawia dokonywać w jej imię bohaterskich czynów. Samego siebie nazywa Don Kichotem z La Manchy. \\hRozdział 2\\h Don Kichot wyrusza na pierwszą przygodę (Cervantes twierdzi, że są to autentyczne wydarzenia i że znalazł ich opis w archiwach). Bohater zatrzymuje się na kolację i nocleg w zajeździe. Uważa karczmę za zamek, karczmarza za jego władcę, a\ndwie pracujące tam prostytutki za szlachetne damy. Pomimo tego, że „damy” śmieją się z niego, gdyż zablokował mu się na głowie hełm i nie da się go zdjąć, jest jednak szczęśliwy. \\hRozdział 3\\h Don Kichot zdaje sobie sprawę, że musi zostać pasowany na rycerza, prosi więc o ten honor właściciela gospody. Człowiek ten zgadza się dla świętego spokoju, choć widzi, że Don Kichot jest szaleńcem. Chce go także ograbić, ale ponieważ okazuje się, że szlachcic nie\nma przy sobie ani grosza, informuje go, że rycerz zawsze powinien mieć przy sobie pieniądze. Don Kichot atakuje gości karczmy, którzy chcieli napoić konie wodą ze studni i ruszyli leżącą tam jego zbroję. Właściciel wyrzuca go, więc Don Kichot dziękuje mu za pasowanie i odjeżdża. \\hRozdział 4\\h Don Kichot wraca do domu po pieniądze i nowe ubranie. Po drodze spotyka farmera, który bije płaczącego parobka. Farmer tłumaczy, że chłopiec nie wypełniał swoich obowiązków, chłopiec twierdzi, że pan\nmu nie płacił. Don Kichot każe mu zapłacić chłopcu, zwracając się do niego jak do rycerza. Parobek zaprzecza, żeby jego pan był rycerzem, ale Don Kichot nie zwraca na niego uwagi. Farmer obiecuje\nzapłacić. Don Kichot wierzy mu jako rycerzowi i odjeżdża, a wtedy parobek dostaje jeszcze większe baty. Następnie Don Kichot spotyka grupę handlarzy. Każe im przyznać, że uroda Dulcynei nie ma sobie równych. Handlarze wyśmiewają „damę”, Don Kichot ich atakuje, ale spada z konia. Handlarze łamią jego\nlancę i zostawiają go pobitego na drodze. \\hRozdział 5\\h W nocy Don Kichota znajduje robotnik i pomaga mu wrócić do domu. Tam jego przyjaciele, Kapłan i golibroda, przeszukują jego książki. \\hRozdział 6\\h Siostrzenica Don Kichota życzy sobie spalenia wszystkich książek o rycerzach, a właściciel domu sugeruje wypędzanie duchów za pomocą święconej wody. Kapłan zachowuje książkę Cervantesa, a także niektóre inne, bardzo rzadkie utwory. Proponuje nie palić poezji, ale\nsiostrzenica Kichota boi się, że wuj zostanie tym razem poetą, więc poezja także zostaje spalona. \\hRozdział 7\\h Siostrzenica opowiada Don Kichotowi, że jego książki zabrał zły czarodziej dosiadający smoka. Czarodziej ten przeklął rycerza. Don Kichot twierdzi, że ten czarodziej to jego wróg, który wie, jego ulubiony rycerz ma zginąć z ręki Don Kichota. Następnie wyrusza na kolejną wyprawę,\nzabierając ze sobą jako giermka niepiśmiennego służącego, Sancho Pansę, któremu obiecuje oddać mu w zarząd wyspę. \\hRozdział 8\\h Don Kichot walczy z wiatrakami, które uważa za olbrzymy na służbie czarodzieja. Uderzony skrzydłem jednego w wiatraków, spada z konia i jest dotkliwie potłuczony, opowiada jednak Sancho Pansie, że rycerzowi nie przystoi\nnarzekanie na głód czy ból. Następnego dnia spotykają wóz, którym jedzie dwóch mnichów i kobieta. Don Kichot uznaje, że dama została porwana, i rzuca się do ataku. Mnisi odjeżdżają czym prędzej, a\nDon Kichot prosi damę, by udała się do Toboso i opowiedziała Dulcynei o szlachetności jej rycerza. Według Cervantesa tutaj kończy się materiał historyczny. \\hRozdział 9\\h Cervantes twierdzi, że dalej opisane przygody są zbieżne z historią Don Kichota pióra Benengeliego, którą udało mu się zdobyć w Toledo. Zgodnie z tą historią Don Kichot został brutalnie pobity przez\nmnichów, a uratowała go kobieta przejeżdżająca przez przypadek obok, która obiecała, że opowie o wszystkim Dulcynei. \\hRozdział 10\\h Sancho przypomina Don Kichotowi o obiecanej wyspie, ten prosi go o cierpliwość. Sancho boi się aresztowania za napad na mnichów, ale Don Kichot twierdzi, że nie można aresztować rycerza, który użył\nsiły w czyjejś obronie. Opowiada też giermkowi o pewnym eliksirze, który podobno leczy wszystkie rany. Sancho uznaje go za świetny sposób na wzbogacenie się, ale Don Kichotowi pomysł nie przypada do\ngustu. Na widok uszkodzenia hełmu obiecuje zemścić się na mnichach. Noc spędzają pod drzewem, na co bardzo narzeka Sancho. \\hRozdział 11\\h Don Kichot i Sancho spędzają noc z grupą pasterzy. Sancho się upija, Don Kichot wspomina dawne czasy, kiedy dziewice mogły czuć się bezpieczne. Jego zdaniem powinnością rycerza jest chronienie czystości i niewinności dziewic. Pasterze opatrują ranę Don Kichota. \\hRozdział 12\\h Pasterz Peter opowiada o niejakim Chryzosomie, który umarł z miłości do Marceli. Don Kichot kilka razy poprawia jego opowieść. Marcela jest piękną sierotą, pasterką, która zdecydowała nigdy nie\nwychodzić za mąż. Pasterze proszą Don Kichota, aby pojechał z nimi na pogrzeb Chryzosoma. \\hRozdział 13\\h W drodze na pogrzeb Don Kichot, zapytany przez podróżnika Vivaldo o sens noszenia zbroi w tak spokojnym kraju, opowiada o obowiązkach rycerza. Vivaldo porównuje rycerzy do mnichów, a Don Kichot\nodpowiada, że rycerze wypełniają wolę boską, a mnisi modlą się o nią. Opisuje też swoje uczucia wobec Dulcynei i kwieciście wysławia jej urodę i zalety charakteru. Ambrosio, przyjaciel zmarłego, wygłasza przemowę pogrzebową. Vivaldo prosi, by nie palić poezji Chryzosoma, czego zażądał zmarły. Odczytuje na głos jeden z wierszy. \\hRozdział 14\\h Wiersz mówi o urodzie Marceli i kończy się życzeniem Chryzosoma, aby po śmierci mógł spotkać mitologicznych greckich bohaterów. Pojawia się Marcela i mówi, że nigdy nie dała nikomu nadziei, że za\nniego wyjdzie, ponieważ postanowiła poświęcić się Niebu. Kiedy odchodzi, kilku mężczyzn chce biec za nią, ale Don Kichot grozi zabiciem każdego, kto będzie ją niepokoił. Sam ofiarowuje jej swe\nusługi. \\hRozdział 15\\h Don Kichot i Sancho Pansa zatrzymują się na obiad. Rosynant zostaje pobity przez właścicieli klaczy, do których chciał się zbliżyć. Don Kichot atakuje ich więc i przegrywa. Znów rozmawia z Sancho o\ncudownym leku. Sancho zabiera Don Kichota na swym ośle do gospody. Don Kichot uważa ją za zamek. \\hRozdział 16\\h Sancho mówi właścicielowi gospody, że jego pan się przewrócił. Rannym zajmują się żona i córka karczmarza. Don Kichotowi wydaje się, że dziewczyna się w nim zakochała i obiecała nocą przyjść do\nniego. W rzeczywistości nocą do pokoju wkrada się pokojówka. Umówiona jest z przewoźnikiem, ale myli łóżka i kładzie się koło Don Kichota, a ten zaczyna się do niej zalecać, gdyż bierze ją za córkę\ngospodarza. Przewoźnik staje w jej obronie, a Don Kichot chowa się do łóżka Sancho Pansy. Pojawia się właściciel gospody i wybucha bójka, do której przyłącza się także śpiący niżej oficer. Zauważa on\nleżącego na podłodze Don Kichota, który wypadł z łóżka, i bierze go za martwego. \\hRozdział 17\\h Don Kichot opowiada Sancho swoją wersję wydarzeń, w której pojawiają się księżniczka i olbrzym. Sancho nie zgadza się z tym, ale Don Kichot obiecuje mu lek na jego rany. Sam miesza składniki i wypija\nmiksturę, a po chwili wymiotuje i traci przytomność. Po obudzeniu jest pewny, że eliksir zadziałał. Sancho też pije miksturę i dostaje niestrawności, na co Don Kichot mówi, że najwyraźniej balsam\ndziała tylko na rycerzy. Właściciel żąda zapłaty za pobyt. Don Kichot mówi, że błędny rycerz nigdy nie płaci. Sancho też odmawia zapłaty, zostaje więc złapany przez kilku wyrostków z gospody. Don Kichot, zbyt obolały, aby\nzsiąść z konia, wierzy, że to czary nie pozwalają mu pomóc giermkowi. Sancho jakoś się wyrywa, ale właściciel gospody jako zapłatę zabiera zawartość jego siodła. \\hRozdział 18\\h Don Kichot widzi kłąb kurzu na drodze i sądzi, że to dwie walczące armie. Sancho Pansa ostrzega go, że to tylko dwa stada owiec, Don Kichot jednak upiera się, że widzi we mgle rycerzy. Włącza się do\n„walki” i zabija siedem owiec. Zostaje obrzucony przez pasterzy kamieniami. Znów wypija swój balsam i wymiotuje na Sancho. Giermek szuka jakiejś szmaty, żeby się wytrzeć, i dopiero teraz zauważa brak\nswoich rzeczy. To przepełnia czarę goryczy - oznajmia, że wraca do domu. Don Kichot postanawia zatrzymać się na noc w gospodzie i każe Sancho jechać dalej za nim. \\hRozdział 19\\h Sancho przypomina, że Don Kichot obiecał żyć skromnie i kupić nowy hełm. W tej sytuacji postanawiają spędzić noc z grupą kapłanów, eskortujących ciało zmarłego. Kapłani odmawiają przedstawienia się, a Don Kichot zrzuca jednego z nich z konia. Sancho w międzyczasie\nokrada siodło jednego z kapłańskich osłów. Krzyczy za odjeżdżającym kapłanem, że pomyłka była dziełem Don Kichota, Rycerza o Smutnej Twarzy. Zadowolony z nowego tytułu Don Kichot pyta, jak Sancho go wymyślił, na co Sancho odpowiada, że twarz pana z wybitymi zębami wygląda smutno. Don Kichot woli jednak uważać, że tytuł ma związek z\nmądrością życiową, jaka nim kieruje. \\hRozdział 20\\h Don Kichot i Sancho Pansa słyszą przerażające dudnienie. Jest już noc, więc Sancho prosi, aby zaczekali do rana z szukaniem, ale Don Kichot pali się do walki z nowym wrogiem. Każe Sanchowi zaczekać\ntrzy dni, a gdyby nie wrócił, zawiadomić Dulcyneę o jego śmierci. Sancho zatrzymuje go, potajemnie związując nogi Rosynanta. Don Kichot uważa, że jego wierzchowiec zachorował, i zgadza się poczekać\nna jego powrót do zdrowia. Sancho Pansa opowiada historię o pasterce, której nigdy nie widział, ale wydaje mu się, że ją zna, i jej miłości do pasterza. Nie dokańcza swojego opowiadania. Rankiem wyruszają. Kiedy docierają do\ngrupy domów nad rzeką, okazuje się, że tajemnicze dudnienie to trzepaczki do odzieży. Sancho wybucha śmiechem, a Don Kichot uderza go lancą. Zdenerwowany i oburzony giermek uspokaja się dopiero pod\nwpływem obietnicy zapisania mu w testamencie całego majątku Don Kichota. \\hRozdział 21\\h Don Kichot i Sancho Pansa spotykają fryzjera na koniu. Mężczyzna ma na głowie miskę, która chroni go przed deszczem. Don Kichot uważa go jednak za rycerza, a miskę za legendarny hełm Mambrina i chce wygrać go w pojedynku. Golibroda ucieka, zostawiając konia i miskę. Na docinki Sancho Pansy Don Kichot stwierdza, że hełm przetopiono dla niepoznaki na miskę, i zakłada go na głowę,\npostanawiając w następnej wiosce kazać przekuć miskę w hełm. Sancho znów narzeka, jednak Don Kichot obiecuje mu mnóstwo pieniędzy. \\hRozdział 22\\h Don Kichot i Sancho Pansa spotykają oddział więźniów, prowadzonych przez czterech uzbrojonych strażników. Don Kichot życzy sobie usłyszeć o losach każdego więźnia po kolei. Więźniowie przedstawiają\nsię w taki sposób, jakby to, co zrobili, było konieczne i nieuniknione, a ich uwięzienie - niesprawiedliwe. Don Kichot atakuje strażników, więźniowie uwalniają się. Rycerz prosi, aby pojechali z\nwieściami do Dulcynei, ale ci boją się, że znowu zostaną złapani. Wtedy Don Kichot ich obraża, zostaje przez nich zaatakowany, pobity i okradziony. Sancho ponagla swojego pana, by uciekali, ponieważ\nna pewno zaraz zacznie ich ścigać policja. \\hRozdział 23\\h Bohaterowie wjeżdżają do lasu Sierra Morena. Jest tu także jeden z więźniów, który kradnie Dapple'a, osła Sancho. Bohaterowie znajdują worek z notesem, ubraniem i pieniędzmi. Don Kichot daje pieniądze Sancho, a w notesie znajduje list miłosny\ni wiersz. Szukają właściciela worka. Spotykają starego pasterza, który opowiada im o tym mężczyźnie. Był to bogacz, który szukał najdzikszej części lasu, udał się tam, a wracając okradł pasterza.\nNiedługo potem pasterze znaleźli go w strasznym stanie, nakarmili i zaopiekowali się nim. Pod koniec opowieści pojawia się Obdarty Rycerz. \\hRozdział 24\\h Rycerz pyta o jedzenie i obiecuje opowiedzieć o sobie. Stawia jeden warunek - nie wolno mu przerywać. Ma na imię Cardenio, jest bogaty, pochodzi z Andaluzji, od dziecka jest zakochany w Lucindzie.\nMieli się pobrać, ale Cardenio otrzymał list od księcia, który kazał mu eskortować jego syna Ferdynanda. Rycerz i Ferdynand zaprzyjaźnili się. Ferdynand kochał córkę farmera. Ponieważ jego ojciec\ntego nie aprobował, aby uniknąć jego gniewu, Ferdynand postanowił pojechać w odwiedziny do Cardenia i tam zapomnieć o kochance. Poznał Lucindę i zakochał się w niej. Don Kichot przerywa Cardenio i zaczyna rozmowę o książkach rycerskich. Cardenio jest wściekły, bije wszystkich, a potem ucieka. \\hRozdział 25\\h Don Kichot i zły na niego Sancho Pansa odjeżdżają. Don Kichot zamierza zostać w górach i przywrócić sobie honor. Sancho uważa pomysł za głupi, a Don Kichot dziwi się, jak Sancho mógł dotąd nie\nzauważyć, że wszystkie uczynki błędnego rycerza są głupie. Pisze list miłosny i prosi Sancha o zawiezienie go Dulcynei. Sancho jest zaszokowany, bo zna ją i wie, że to tylko prosta chłopka, Don Kichot jednak twierdzi, że kiedyś była księżniczką. Sancho obiecuje szybko dostarczyć list i wrócić, po czym odjeżdża na\nRosynancie. \\hRozdział 26\\h Don Kichot chce dorównać swojemu ideałowi - rycerzowi Amadisowi, który poleca się Bogu i modli w imię ukochanej. Sancho spotyka w gospodzie Kapłana i golibrodę, którzy wypytują go o Don Kichota.\nSancho opowiada o liście i pobycie w górach, a także o obiecanym wysokim stanowisku. Mężczyźni uważają, że Sancho oszalał, i nie tłumaczą mu, że to nierealne. Postanawiają odnaleźć Don Kichota w\nprzebraniu cierpiącej damy i jej towarzysza i podstępem skłonić do powrotu do domu. \\hRozdział 27\\h Przebrani ksiądz i golibroda jadą z Sancho Pansą do Don Kichota i namawiają go do powrotu. Sancho opowiada im, jakie przygody mieli do tej pory, postanawia także powiedzieć Don Kichotowi, że Dulcynea\nprosi, by wracał. Jeśli to nie poskutkuje, do akcji mają wkroczyć przebrani mężczyźni. Czekając na Sancho Pansę, mężczyźni spotykają Cardenio, który opowiada im resztę swojej historii. Jego ukochana wyszła za mąż za Ferdynanda. W tym miejscu kończy się opowieść znaleziona przez\nCervantesa w Toledo. \\hRozdział 28\\h Kapłan, golibroda i Cardenio spotykają damę Dorotheę, przebraną za mężczyznę. Opowiada ona smutną historię o niechcianym kochanku i ucieczce przed jego zalotami. Na szczęście kochanek znudził się\npogonią i ożenił się z inną. Okazuje się, że ów kochanek to Ferdynand, a „inna” to Lucinda. \\hRozdział 29\\h Cardenio dowiaduje się, że Lucinda zmarła. W liście pożegnalnym wyznała mu miłość. Cardenio obiecuje Dorothei pomoc w zemście na Ferdynandzie. Dorothea zgadza się odegrać rolę nieszczęśliwej damy,\npotrzebującej pomocy rycerza. Sancho tymczasem wraca z wiadomością, że Don Kichot nie zgodził się wracać. Kapłan przedstawia mu Dorotheę jako potrzebującą pomocy księżniczkę Micomiconę. Don Kichot\nofiarowuje jej swoją pomoc. Nie rozpoznaje Cardenia ani Kapłana, którzy twierdzą, że są podróżnikami zaatakowanymi przez zbiegłych więźniów. \\hRozdział 30\\h Dorothea opowiada historię o olbrzymie, który zaatakował jej ojczyznę. Ponieważ czasem się myli, kapłan obawia się, że Don Kichot nabierze podejrzeń. Dorothea obiecuje Don Kichotowi swoją rękę w\nzamian za zabicie olbrzyma, ale rycerz odmawia, bo kocha Dulcyneę. Sancho Pansa obraża Dulcyneę, Don Kichot go uderza. Pojawia się więzień ze skradzionym osłem. \\hRozdział 31\\h Don Kichot wypytuje Sancho Pansę o wizytę u Dulcynei. Pansa zmyśla, że Dulcynea nie miała czasu, by od razu przeczytać list. W drodze powrotnej spotykają po drodze parobka, za którym Don Kichot kiedyś się wstawił. Chłopak mówi Don Kichotowi, co stało się po jego odjeździe, a rycerz obiecuje zemstę na farmerze. Parobek\nprosi jednak, by Don Kichot na przyszłość lepiej do niczego się już nie wtrącał. \\hRozdział 32\\h Wędrowcy docierają do gospody, w której kiedyś Don Kichot i Sancho spędzili noc. Towarzysze rycerza rozmawiają o jego szaleństwie i książkach, które do niego doprowadziły, z właścicielem gospody i\njego rodziną. Chcą spalić książki z gospody, ale właściciel się nie zgadza. Opowiada, że nie należą do niego, ale do mężczyzny, który kiedyś je tutaj zostawił. Kapłan prosi o możliwość ich obejrzenia\ni zaczyna czytać jedną z nich na głos. \\hRozdział 33\\h Książka opowiada o losach Anzelma i Lotaria, dwóch przyjaciół z Florencji. Anzelmo poślubia Camillę, kryształowo czystą dziewicę. Mówi przyjacielowi, że chce sprawdzić jej wierność, i prosi\nprzyjaciela o zalecanie się do żony. Chce wiedzieć, czy Camilla odmówi. Wyjeżdża, a Lotario zakochuje się w Camilli. Dziewczyna wysyła list do męża z prośbą, aby wrócił i chronił ją przed niemiłymi\nzalotami. \\hRozdział 34\\h Anzelm odmawia powrotu do domu. Camilla romansuje z Lotariem i zakochuje się w nim. Gdy Anzelm wraca, Lotario mówi mu, że nie udało mu się jej uwieść. Anzelm prosi go o napisanie wiersza miłosnego.\nPomaga mu w tym Leonela, przyjaciółka Camilli, która także ma romans. Zakochana w Lotariu Camilla nie reaguje na wiersz, bo boi się, że Leonela powie Anzelmowi prawdę. Widząc wychodzącego z domu\nkochanka Leoneli, Lotario myśli, że to nowy kochanek Camilli. Opętany zazdrością mówi Anzelmowi, że uwiódł Camillę, ale jeszcze z nią nie spał. Namawia Camillę na spotkanie, a Anzelmowi każe ją\nobserwować. W międzyczasie Camilla mówi Lotariowi, że Leonela ma nowego kochanka. Ten rozumie swoją pomyłkę i przyznaje się, że rozmawiał z Anzelmem. Camilla planuje zatajenie romansu. Obserwowana\nprzez męża, nie daje się uwieść Lotariowi. Oszustwo się udaje, romans trwa dalej. \\hRozdział 35\\h Don Kichotowi śni się walka z olbrzymem. Przez sen dziurawi bukłaki podróżnych. Kapłan kończy czytać historię - Anzelm odkrywa jednak romans żony i zdradę przyjaciela, Camilla z Lotariem uciekają\nprzed jego zemstą. \\hRozdział 36\\h W gospodzie zjawiają się Ferdynand i Lucinda. Kochankowie i zakochani godzą się. \\hRozdział 37\\h Sancho budzi Don Kichota. Obawia się o swoją obiecaną nagrodę, ponieważ nie potrafi znaleźć nic, co mogłoby posłużyć jako głowa olbrzyma. Don Kichot opowiada Dorothei o swoim zwycięstwie, ona jednak\ntwierdzi, że to tylko sen i nadal potrzebuje jego pomocy. W gospodzie pojawia się podróżnik z piękną damą Zoraidą. Oboje są ubrani jak Maurowie. Podróżnik mówi, że Zoraida chce zostać ochrzczona. Przy odjedzie Don Kichot bierze udział w rozmowie tak świadomie, że wszyscy myślą, że wyzdrowiał. \\hRozdział 38\\h Don Kichot mówi o wyższości rycerstwa nad uczonymi. Nikt mu nie wierzy, ale wszyscy są zachwyceni jego inteligencją. Podróżnik opowiada swoją historię. \\hRozdział 39\\h Opuścił dom wiele lat temu, po tym, jak jego ojciec podzielił majątek między swoich trzech synów. Kazał im także zostać żołnierzem, księdzem i żeglarzem. Pokonał też swojego brata, Ferdynanda. \\hRozdział 40\\h Podróżnika schwytali i uwięzili Algierczycy. Zoraida, mieszkająca obok zakochana w nim dziewczyna, rzuciła mu z okna pieniądze i list z prośbą, aby ją porwał i zabrał do Hiszpanii, gdzie mogliby\nwziąć ślub. \\hRozdział 41\\h Podczas porwania Zoraidy obudził się jej ojciec. Zabrali go ze sobą i porzucili kilka mil za miastem. W podróży okradli ich francuscy piraci. \\hRozdział 42\\h W gospodzie pojawia się Licenciate Juan Perez de Viedma z córką Klarą. Okazuje się, że to brat podróżnika. Nocą pod gospodą jakiś chłopiec śpiewa ballady. Cardenio budzi damy, aby posłuchały. \\hRozdział 43\\h Okazuje się, że śpiewak to sąsiad Klary, z którym nigdy nie rozmawiała, ale jest w nim z wzajemnością zakochana. Dorothea obiecuje zorganizować im spotkanie. Don Kichot stoi na straży pod gospodą.\nPodstępna córka właściciela i jej pokojówka proszą Kichota, aby pomógł im wyjść przez okno, i przywiązują jego rękę do drzwi. Całą noc rycerz spędza na grzbiecie Rosynanta. Śmieją się z niego czterej\nnowi goście. \\hRozdział 44\\h Czterej przybysze to słudzy ojca Don Louisa, chłopca zakochanego w Klarze. Każą mu wracać, ale ten odmawia. Don Kichot nie chce pomóc właścicielowi w ukaraniu dwóch gości, którzy nie zapłacili za\npobyt. Twierdzi, że obiecał nie brać udziału w żadnych przygodach aż do pokonania olbrzyma. Don Louis prosi o rękę Klary. Sędzia, jej ojciec, zgadza się. W gospodzie pojawia się fryzjer, któremu Don Kichot ukradł miskę. Oskarża Sancho Pansę i Don Kichota o kradzież, ale Sancho potrafi ich wytłumaczyć. \\hRozdział 45\\h Przyjezdni śmieją się, że Don Kichot uważa miskę za legendarny hełm Mambrina. Wybucha bójka, ale kapłan i sędzia dają radę zapanować nad sytuacją. Sędzia postanawia zabrać Don Louisa do Andaluzji.\nObecny w gospodzie członek Świętego Bractwa zauważa Don Kichota, którego ma aresztować za uwolnienie więźniów. Don Kichot go wyśmiewa. \\hRozdział 46\\h Kapłan tłumaczy członkom Świętego Bractwa, że Don Kichot jest szaleńcem i nie może odpowiadać za swoje czyny. Don Kichot oznajmia Dorothei, że muszą wyruszać do jej królestwa. Sancho twierdzi, że Dorothea nie jest wcale księżniczką, ona zaś broni się, że Sancho jest zaczarowany tak jak cała gospoda i\ndlatego kłamie. Sancho nie wierzy jednak w czary. Ksiądz i golibroda szukają sposobu, by bez pomocy Dorothei i Ferdynanda zaprowadzić Don Kichota do domu. Ostatecznie wywożą go w klatce, wróżąc ślub\nz Dulcyneą. \\hRozdział 47\\h Don Kichot myśli, że został zaczarowany. W gospodzie Kapłan dostaje od właściciela dokumenty z worka, który zostawił jeden z gości. W drodze spotykają kanonika z Toledo, który rozmawia chwilę z księdzem z wioski Kichota. Sancho jest zły,\nże zamknięto Don Kichota w klatce, ale golibroda grozi mu, że zaraz zamknie i jego. Kanonik z Toledo uważa, że księgi rycerskie są szkodliwe i nieprawdziwe. \\hRozdział 48\\h Sancho Pansa mówi Kichotowi, że ksiądz i golibroda go oszukali. Pyta też, czy nie potrzebuje skorzystać z toalety, Don Kichot mówi, że owszem. \\hRozdział 49\\h Pansa stwierdza, że przecież jako zaczarowany nie powinien mieć potrzeb fizjologicznych, ale Don Kichot uważa, że są różne rodzaje czarów i to jeszcze nie dowód. Postanawia jednak spróbować się\nuwolnić. Kiedy grupa przystaje na posiłek, Kapłan wypuszcza Don Kichota z klatki i powraca do dyskusji z kanonikiem. Kanonik twierdzi, że Don Kichot myli fikcję literacką z rzeczywistością. \\hRozdział 50\\h Don Kichot opowiada historię o zaczarowanym rycerzu z Jeziora. Wspomina też, jak sam stał się dzielny i odważny jako błędny rycerz. Pojawia się pasterz rozmawiający z gęsią. \\hRozdział 51\\h Pasterz Eugenio opowiada, że on i jego przyjaciel Anzelm zostali pasterzami, ponieważ tak życzyła sobie dama Leandra. Leandra uciekła jednak z żołnierzem, który ją okradł i uwięził w jaskini. Teraz\nLeandra przebywa w klasztorze. \\hRozdział 52\\h Eugenio obraża Don Kichota, rozpoczyna się bójka. Potem Don Kichot widzi grupę pokutników, którzy niosą obraz Matki Boskiej i modlą się o deszcz. Atakuje ich jako porywaczy, zostaje pobity i pada bez przytomności. Sancho myśli, że nie żyje, Don\nKichot jednak budzi się i wyraża zgodę na pojechanie do domu. W domu żona Sancho Pansy pyta go, co jej przywiózł. Ten opowiada jej o wyspie, jaką obiecał mu Don Kichot. Siostrzenica i właściciel domu witają Don Kichota, bardzo zmartwieni jego stanem fizycznym i\npsychicznym. Boją się, że Don Kichot znowu ucieknie na jakąś wyprawę. Cervantes kończy swoją opowieść, twierdząc, że długo szukał jakichś źródeł, z których mógłby się dowiedzieć, co spotkało dalej Don Kichota. Udało mu się jednak znaleźć bardzo niewiele - spotkał tylko\ndoktora, który znalazł sonety o Don Kichocie, Sancho Pansie i Dulcynei. \\hCZĘŚĆ DRUGA - kontynuacja „Przemyślnego szlachcica Don Kichota z Manchy”\\h Autor dedykuje ją hrabiemu Lemos. Mówi, że dostał od cesarza Chin propozycję objęcia stanowiska wykładowcy na chińskim uniwersytecie, gdzie obiecano mu uczynić powieść o losach Don Kichota podstawową\nlekturą. Ponieważ cesarz nie wysłał zaliczki, nie pojechał jednak do Chin. Druga cześć opowieści o Don Kichocie opowiada o jego trzeciej podróży, w którą wyprawił się wraz z giermkiem. Wyprawa zajmuje jednak mniejszą część książki niż tekst dotyczący osobistych spraw autora. Cervantes objaśnia nieścisłości z pierwszej części powieści, Don Kichot natomiast rozmawia z Samsonem Carasco, który czytał o nim książkę, noszącą tytuł „Przemyślny szlachcic Don Kichot z Manczy”. Rycerz i giermek zmieniają się - szaleństwo Don Kichota jest mniej widoczne niż w pierwszej części, Sancho\nstaje się mądrzejszy, nabiera obycia i dowcipu. Cervantes cały czas narzeka na konkurenta, który wydał fałszywą drugą część losów Kichota. Sancho Pansa dostaje swój wymarzony urząd i próbuje radzić sobie z obowiązkami zarządcy, na które jest całkowicie nieprzygotowany. Don Kichot nadal usiłuje pomagać ludziom i dokonywać bohaterskich czynów, jednak jego wysiłki kończą się\nniepowodzeniami. Na skutek szczególnie dotkliwego pobicia niedługo potem umiera.",
        "Author": "Miguel de Cervantes",
        "ReleaseDate": "1605",
        "Genre": "Powieść, Satyra"
    },
    {
        "title": "Dziady cz. II",
        "content": "\\hStreszczenie szczegółowe\\h  W listopadowy wieczór w kaplicy zbierają się mieszkańcy wsi. Chór wieśniaków to przede wszystkim widownia tego, co za chwilę będzie się działo. Najważniejszą postacią w samym chórze jest Starzec. Całemu obrzędowi przewodniczy Guślarz. Wydaje on polecenia dotyczące odpowiedniego przygotowania kaplicy. Rozkazuje, aby zamknięte zostały drzwi, zgaszone świece. Prosi nawet o zasłonięcie okien, aby do środka nie wpadał choć cień poświaty rzucanej przez księżyc. Po odpowiednim przygotowaniu rozpoczyna się obrzęd.  Wszyscy stają wokół trumny. Kiedy są już odpowiednio się ustawieni, Guślarz rozpoczyna wzywanie dusz, które przebywają w czyśćcu. Prosi je, aby przybyły na obrzęd Dziadów. Na tym jego wezwania się jednak nie kończą. W drugiej kolejności wzywa dusze, które „płoną w smole”, „marzną na dnie rzeki”. Prosi je, aby się zjawiły i ukazały zebranym. Od nich to bowiem otrzymają jałmużnę, a także posiłek, napitek oraz odmówione zostaną za nich pacierze.  Guślarz wraca do swoich czynności. Pali teraz garść kądzieli, czyli pęk włókien, które błyskawicznie rozbłyskują niczym lampa. Przyzywa w końcu duchy lekkie, a więc te, które jeszcze nie trafiły do nieba i teraz są unoszone na wietrze, zatrzymane między niebem a ziemią. Guślarz pyta, czego im potrzeba. Pod sklepieniem kaplicy pojawiają się dwie postacie, przypominające aniołki ze złocistymi piórami. Jedna ze zjaw zwraca się do wieśniaczki. Pyta, czy poznaje swoje dzieci. Okazuje się, że była ich matką. Duch w końcu się przedstawia – to Józio, który pojawił się przed Guślarzem ze swoją siostrzyczką Rózią. Duchy mówią, że są już w raju, jest im lepiej niż u matki, na ziemi. W niebie mają bowiem wszystko, kolejne dni upływają im jedynie na zabawie. Dręczy je jednak trwoga. Okazuje się bowiem, że nie są w „pełnym niebie”. Drogę do tego pełnego, niebiańskiego szczęścia mają zamkniętą. Guślarz pyta więc, czego potrzebują duszyczki, aby się tam dostać. Proponuje im słodkie ciasto, owoc, a także modlitwę zebranych do Boga. Okazuje się jednak, że przyczyna, dla której dzieci nie są w stanie dostać się do nieba, jest zupełnie inna. Józio odpowiada Guślarzowi, że to właśnie szczęśliwe życie na ziemi jest teraz największą przeszkodą. Dzieci, ponieważ żyły bardzo krótko, nie zdążyły zaznać goryczy istnienia. Matka je rozpieszczała, chwaliła, dbała, aby miały wszystko, czego potrzebują. Józio spędzał czas na zabawie, śpiewie. Czasami zrywał kwiaty dla siostry. Rózia z kolei bawiła się lalkami bez jakichkolwiek trosk. Brak goryczy i minimalnego choćby cierpienia uniemożliwia dzieciom teraz korzystanie w pełni z niebiańskiego szczęścia. Wedle Bożego prawa „ten kto nie doznał goryczy ni razu, ten nie dozna słodyczy w niebie”. Z tego też powodu dzieci proszą Guślarza o dwa ziarnka gorczycy. Chór powtarza słowa przytoczonego boskiego prawa, Guślarz przekazuje aniołkom gorczycę i rozkazuje im odejść w pokoju, co duchy czynią bez słowa sprzeciwu. Guślarz zwraca się do zebranych. Wskazuje, że dochodzi północ. Trzeba więc zamknąć drzwi na kłódki. Rozkazuje także zapalić łuczywa dające światło. Na środku kaplicy staje zaś wielki gar z wódką. Guślarz przekazuje, że na jego znak wódkę należy zapalić. Kiedy wszystko jest już gotowe, wódka zaczyna płonąć, Guślarz rozpoczyna wzywanie najcięższych duchów, a więc tych, które mają na sumieniu poważne zbrodnie i przewinienia, za które teraz muszą płacić.  Nagle za oknem kaplicy słychać głos. Można odnieść wrażenie, że ktoś odgania zebrane wokół ptactwo – sowy, kruki, orły. Nadchodząca postać prosi ptaki, aby pozwoliły mu wejść do kaplicy. Guślarz zwraca się w tamtą stronę i dostrzega upiora. Postać jest przerażająca. Ma świecące oczy. Wokół głowy postaci trzaskają iskry. Oto pojawia się Widmo Złego Pana. Kiedy w końcu dostaje się do kaplicy, pyta zebranych, czy go poznają. Nagle do wszystkich dociera, z kim mają do czynienia. To właściciel wioski, w której toczy się akcja dramatu. Zmarł trzy lata wcześniej. Teraz żali się zebranym, że jako duch cierpi ogromne męki. Tuła się po świecie. Czuje wieczny głód, a do tego wszystkiego dręczą go ptaki, które nieustannie próbują go rozszarpać. Guślarz pyta więc Widmo Złego Pana, co może mu pomóc uniknąć tych cierpień i dostać się do nieba. Okazuje się jednak, że w przeciwieństwie do dzieci, Widmo wcale nie chce się tam dostać. Jedyne jego pragnienie to, by potępiona na wieczność dusza mogła jak najszybciej wreszcie opuścić ciało. Widmo Złego Pana jest gotowe, aby dostać się do piekła i znosić tam przewidziane dla niego męki, ma jednak już dość tułaczki po ziemi razem z innymi nieczystymi duszami. Cierpienie wywołuje to, że tułając się po ziemi, cały czas widzi ślady swojego dawnego życia, pełnego bogactwa, przepychu, a teraz nieustannie dręczony jest głodem i pragnieniem. To ta konfrontacja aktualnego stanu ze wspomnieniem dawnego życia przynosi widmu największe cierpienie. Zdaje sobie on sprawę, że nie odkupi swoich win i nie uwolni się od udręki, dopóki choć jedna osoba nie zdecyduje się go nakarmić i napoić. Prosi więc Guślarza o wodę i dwa ziarna pszenicy.  Wtedy jednak odzywa się chór ptaków nocnych. Okazuje się, że są to dawni poddani Złego Pana. Wszyscy oni zmarli, ponieważ to on ich zagłodził. To właśnie ów chór ptaków wyrywa Widmu Złego Pana jedzenie, a następnie rozgrywa jego ciało. Nie ma litości, ponieważ on także nigdy jej podczas swojego ziemskiego życia nikomu nie okazał.  Odzywa się Kruk. Opowiada zebranym jak kiedyś, za życia ukradł z sadu pana kilka jabłek. Uczynił to tylko dlatego, że od trzech dni nic nie jadł. Został jednak złapany na gorącym uczynku przez pańskiego ogrodnika. Puszczono za nim psy. W ramach kary mężczyźnie wyznaczona została chłosta, na którą patrzyli pozostali mieszkańcy wsi. Zaraz po Kruku odzywa się Sowa. Ta z kolei za życia była kobietą, która z dzieckiem na ręku w Wigilię przyszła do Złego Pana, by prosić go o pomoc. Jej mąż zmarł, starszą córkę zabrano do pracy we dworze, a ona została w domu z małym dzieckiem i chorą starszą matką. Pan jednak był wtedy pijany, nakazał wyrzucenie kobiety z dworu. Nie chciał, aby przeszkadzała w zabawie jego gościom. Ponieważ była sroga zima, a kobieta nie mogła znaleźć schronienia, zamarzła na drodze razem z dzieckiem, które tuliła w ramionach do samego końca. Te dwie opowieści tłumaczą, dlatego Widmo nie jest w stanie się posilić, a stado ptaków cały czas wyrywa mu jedzenie. Widmo Złego Pana stwierdza, że będzie potępione na wieki. Tutaj przytacza boskie prawo: „kto nie był ni razu człowiekiem, temu człowiek nic nie pomoże”. Po tej deklaracji Guślarz nakazuje widmu odejść, skoro zebrani nie są w stanie mu pomóc. Duch razem z ptakami znika.   Po tej wizycie Guślarz bierze do ręki wianek i zapala święcone zioła. W końcu rozpoczyna wzywanie duchów średnich, które żyły na ziemi, jednocześnie będąc wolnymi od trosk. Na to wezwanie pojawia się postać dziewczyny, która ubrana jest w białą szatę. Kiedy tylko się pojawia, od razu można dostrzec, że ma łzy w oczach. Zwraca uwagę także wianek na jej głowie. Postać w wyprzedza baranek, nad głową dziewczyny lata motyl. Dziewczyna od czasu do czasu próbuje go złapać, ale ten zawsze wymyka się jej z rąk. Duch się w końcu przedstawia. To Zosia, najpiękniejsza dziewczyna we wsi, która zajmowała się wypasaniem baranków. To jednak nie praca wpływa na aktualną jej sytuację. Dziewczyna podczas swojego ziemskiego życia odrzucała kolejno chłopców, mężczyzn, którzy chcieli się z nią związać. Wyśmiewała Olesia, który marzył od pocałunku z nią i chciał jej za niego dać parę gołąbków. Podobnie potraktowała Józia, który ofiarował jej wstążkę, jak i Antosia, który chciał jej ofiarować całą swoją miłość. We wsi znali ją wszyscy. Wszyscy także wiedzieli, że nie chciała ona wyjść za mąż, co dla wielu było niezrozumiałe. Dziewczyna zmarła w wieku dziewiętnastu lat, a całe jej życie w związku z tym wolne okazało się zarówno od trosk, ale też od prawdziwego, pełnego szczęścia. Zosia nie potrafiła zakochać się w nikim, mimo że wielu chłopców gotowych było oddać jej swoje serce. Zwracała uwagę właściwie wszystkich, jednak konsekwentnie ignorowała kolejne szanse na stworzenie prawdziwego związku. Śmierć przyniosła pokutę za takie zachowanie. Dziewczyna opowiada zebranym, że czuje, jak w jej środku płonie ogień. Jednocześnie jest bardzo samotna. Nie wie właściwie, do którego świata należy. Ani nie jest do końca umarłą, ani żywą. Ani nie może dostać się do nieba, ani też dotknąć stopami ziemi.  Guślarz zwraca się do Zosi i pyta, czego jej duch potrzebuje, aby dostać się do nieba. Dziewczyna prosi, aby stanęli wokół niej młodzi mężczyźni i przyciągnęli ją do ziemi. Prośba ta wiąże się z kolejnym Bożym prawem, zgodnie z którym: „kto nie dotknął ziemi ni razu, ten nigdy nie może być w niebie”. Obecni w kaplicy mężczyźni spełniają prośbę ducha, ale okazuje się, że nie mogą jej dotknąć, a tym bardziej chwycić, ponieważ jej ręce to tylko cienie, a sama Zosia jest unoszona przez wiatr. Guślarz pociesza dziewczynę – mówi jej, że za dwa lata w końcu dostanie się do nieba. Ponieważ obecni nie są w stanie jej teraz pomóc, prosi zjawę, aby odeszła. W końcu Guślarz jeszcze raz przyzywa dusze zmarłych, aby przyszły do kaplicy. Mówi, że czeka na nie mak i soczewica, rzucone w kąt kaplicy. Dusze mogą się tym posilić. W końcu nakazuje otworzyć drzwi kaplicy, zapalić świece. Minęła bowiem północ, obrzęd Dziadów się więc zakończył. Jednak zanim wszystko się dopełni, Guślarz dostrzega ku swojemu zaskoczeniu jeszcze jedną zjawę. Zwraca się więc do Pasterki, która siedzi na grobie ubrana w żałobną suknię. Nagle wokół zapada się podłoga, a spod niej wyłania się jeszcze jedno widmo o „bladym licu”. Widmo nie patrzy jednak wokół, koncentruje swoje spojrzenie tylko na jednej postaci – Pasterce. Nic nie mówi, wskazuje jedynie na serce, z którego cieknie cienka strużka krwi. Guślarz reaguje, zwraca się do zjawy, pyta, czego potrzebuje, aby dostać się do nieba. Widmo jednak nadal uparcie milczy. Guślarz nakazuje mu więc odejść, skoro nie jest mu potrzebna ani modlitwa, ani też nie szuka pożywienia. Nie skutkują jednak ani zaklęcia, ani nakazy, w końcu więc Guślarz bierze do ręki kropidło ze święconą wodą. Także to nie zwraca uwagi Widma i nie przepędza go. W końcu Guślarz zwraca się do Pasterki z pytaniem, czy ona może wie, kim jest mara. Guślarz chce się dowiedzieć także, dlaczego dziewczyna nosi żałobę, skoro jej mąż i wszyscy inni w domu są zdrowi. Kobieta nic nie mówi, tylko się uśmiecha. Guślarz zapala gromnicę, prosi, aby wyprowadzono dziewczynę przed kaplicę. Tak się dzieje, a widmo rusza za wychodzącymi.",
        "Author": "Adam Mickiewicz",
        "ReleaseDate": "1822",
        "Genre": "Dramat romantyczny, Poezja"
    },
    {
        "title": "Dziady cz. IV",
        "content": "\\hStreszczenie szczegółowe\\h Dom Księdza (obrządku greckokatolickiego). Na stole płoną dwie świece, przed ołtarzem Najświętszej Marii Panny zaświecona jest lampa. Na ścianie znajduje się zegar. Po skończonej kolacji Ksiądz wraz\nz Dziećmi przystępują do modlitwy za cierpiące dusze czyśćcowe. Modlitwę przerywa niespodziewane wejście nieproszonego gościa. Jest to Pustelnik, ubrany dziwacznie, w pozszywaną z różnych kawałków\nsukmanę, przystrojoną wstążkami i paciorkami. Jego wygląd przeraża Dzieci, które poznają w Pustelniku upiora (wołają: \"Ach trup, trup! upiór!\") i proszą go, by nie zabierał im ojca. Pustelnik stwierdza, że już kiedyś odwiedził ten dom. Miało to mieć miejsce trzy lata temu, jeszcze - jak sam mówi - przed śmiercią. Słowa Pustelnika nie są\ndla Księdza zrozumiałe, przybysz rozpoczyna więc snuć swą dziwną opowieść. Jedno z dzieci, już trochę śmielsze, zaczyna śmiać się z dziwacznego stroju tajemniczego przybysza. Ten jednak przestrzega\nje, by nie śmiało się z nieszczęśliwych ludzi, i zaczyna swą opowieść o cierpieniu wywołanym miłością. Bierze do ręki książki znajdujące się w szafie i - wspominając dzieła Goethego (Cierpienia młodego Wertera) oraz Rousseau (Julia, czyli Nowa Heloiza) - przeklina te książki, nazywając je \"zbójeckimi\". Pustelnik przyznaje, że ich lektura wpoiła w niego romantyczne ideały miłości, wiarę w istnienie gdzieś na świecie \"duszy bliźniaczej\", idealnej kochanki, i wprowadziła go tym samym na drogę fantazji i obłędu. Ksiądz, zwracając się do Dzieci, określa go słowami: \"Zdrów na twarzy, lecz w sercu głębokie ma rany\", widzi bowiem cierpienie nieszczęśnika. W pewnym momencie Pustelnik przerywa swoją opowieść i wspomina o przyjacielu, który mu towarzyszy, a który teraz stoi w deszczu na zewnątrz. Wychodzi, po chwili wraca, ciągnąc za sobą gałąź jodły,\nnazywa ją bratem. Kontynuuje swe skargi i - nazywając jodłę cyprysem - wspomina swoją utraconą miłość. Myśli Pustelnika biegną ku ostatniemu spotkaniu z ukochaną, w czasie którego oznajmił wybrance\nswego serca, że następnego dnia musi wyjechać. Dziewczyna, kiedy usłyszała to wyznanie, szybko się pożegnała, mówiąc mu na odchodnym jedynie dwa słowa: \"Bądź zdrów\". Potem wyszeptała jeszcze \"Zapomnij\" i uciekła. Pustelnik zarzuca kapłanowi, że nie wie, czym jest miłość mężczyzny do kobiety, ten jednak protestuje. Z wypowiedzi Księdza wynika, że był niegdyś żonaty, ale małżonka zmarła\nprzedwcześnie, zostawiając go pogrążonego w żalu. Chcąc pocieszyć Księdza, Pustelnik stwierdza, że każda dziewczyna, gdy staje się czyjąś żoną, umiera. Umiera dla rodziny, przyjaciół, znajomych... Następnie, niejako dla potwierdzenia tych słów, opowiada o trzech rodzajach śmierci: pierwszy z nich - to śmierć ciała (tak umiera się ze starości lub\nchoroby, a więc zgodnie z odwiecznym prawem natury). Druga śmierć, straszniejsza od poprzedniej, następuje przez rozstanie się dwojga kochanków. Taka śmierć zabija tylko jedno z nich (to, które\nbardziej kochało), drugiemu nie szkodząc. Z opowiadania tajemniczego Pustelnika można wywnioskować, że on sam został dotknięty właśnie przez ten rodzaj śmierci. I w końcu trzecia śmierć, wieczna, to\npotępienie za grzechy. Pustelnik stwierdza, że zapewne umrze taką śmiercią. W dalszej części swego monologu Pustelnik opowiada historię skąpego bogacza, który za życia był bezwzględnym lichwiarzem,\nnieczułym na nieszczęście innych ludzi. Po śmierci musi odbyć pokutę za grzechy jako mały robaczek, kołatek, proszący o modlitwę. Jego dusza została zaklęta w kantorku (biurku) stojącym w mieszkaniu\nksiędza, gdyż tam przed laty lichwiarz przechowywał swoje pieniądze. Nagle zegar wybija godzinę dziesiątą. W tej samej chwili pieje kogut i - bez widocznej przyczyny - gaśnie jedna ze świec stojących\nna stole. Dopiero teraz Ksiądz poznaje w tajemniczym nieznajomym Gustawa - swego dawnego ucznia. Pustelnik-Gustaw, już rozpoznany przez Księdza, oskarża kapłana twierdząc: \"Ty mnie zabiłeś - ty mnie nauczyłeś czytać!\". Później opowiada, jak niedawno odwiedził swój rodzinny dom. Niegdyś pełno tu było radości i śmiechu, lecz teraz, po jego odejściu i śmierci matki, dom stoi opuszczony, zapomniany i smutny. Gustaw\nwspomina też swe szczęśliwe i beztroskie dzieciństwo, następnie młodość i w końcu swe pierwsze spotkania z ukochaną. Przypomina sobie wspólne lektury Rousseau, wspólne spacery, spotkania w altanie. Znowu powraca we wspomnieniach Gustawa moment rozstania, a później - wesela ukochanej z człowiekiem o wiele bogatszym, a do tego wysoko urodzonym. Pustelnik\nopowiada o swoim powrocie. Natychmiast po przybyciu w rodzinne strony podążył do domu ukochanej i trafił na jej wesele. Wpadł w rozpacz. Potem usłyszał plotki o tym zamążpójściu - podobno jego\nkochanka postąpiła tak z chciwości. Znajdujący się na skraju obłędu Gustaw chciał wtedy wtargnąć na przyjęcie weselne, ale zmysły odmówiły mu posłuszeństwa i padł na trawę bez przytomności. Gdy się ocknął, wiedział, że nie ma już dla\nniego miejsca wśród żywych: \"Wtem anioł śmierci wywiódł z rajskiego ogrodu!\" (w ten sposób prawdopodobnie Gustaw daje Księdzu do zrozumienia, że popełnił samobójstwo). Wspomnienie samobójstwa sprawia, że rozpacz i ból Gustawa osiągają szczyt: młodzieniec popada w coraz większy obłęd, staje się coraz bardziej gwałtowny, aż wreszcie ujmuje sztylet i wbija go we\nwłasną pierś. W tym samym momencie zegar wybija godzinę jedenastą. Pieje kur, gaśnie druga świeca. Ksiądz jest przerażony widowiskiem, jednak Gustaw, który pomimo śmiertelnej rany pozostał przy\nżyciu, uspokaja go, że to wszystko stanowi tylko część jego pokuty. Pobyt Gustawa u Księdza zbliża się do końca. Młodzieniec pyta jeszcze Księdza, dlaczego ten zniósł obrzęd Dziadów - święto przodków. Kapłan odpowiada, że jest to zabobon sięgający swymi korzeniami\nczasów pogańskich, który \"pospólstwo (...) w grubej utwierdza ciemnocie\" i jest źródłem dziwacznych opowieści \"o nocnych duchach, upiorach i czarach\". Na to Gustaw oskarża duchownego o brak wiary w życie pozagrobowe i ponownie wzywa ducha zaklętego w kantorku. Rozlega się tajemniczy głos pokutującej duszy: \"Proszę o troje paciorek\" i dopiero teraz Ksiądz orientuje się, że Gustaw jest upiorem. W mentalności Księdza następuje w tym momencie przełom, można powiedzieć, że kapłan nawraca się z oświeceniowego intelektualisty na\nchrześcijanina, którego wiara jest zgodna z wiarą przodków i prostych ludzi. Świadczą o tym dobitnie słowa Księdza skierowane do Gustawa - upiora: \"Mów, czego potrzebujesz...\". Zjawa prosi Księdza o przywrócenie Dziadów, stwierdza też, że dopiero po śmierci swej ukochanej będzie mógł opuścić ziemię i podążyć za nią, by połączyć się z tą drugą połową swojej istoty. W tym\nmomencie zegar wybija godzinę dwunastą, kur pieje po raz trzeci, przed obrazem Najświętszej Marii Panny gaśnie lampka. Gustaw kończy swą wypowiedź i znika, wypowiadając jeszcze przestrogę, która\nstanowi wyraźne nawiązanie do pouczeń moralnych wygłaszanych przez duchy w II części Dziadów: \"Bo słuchajcie i zważcie u siebie, że według Bożego rozkazu: Kto za życia choć raz był w niebie, Ten po śmierci nie trafi od razu\". Słowa te po raz kolejny przywodzą na myśl przekonanie romantyków o istnieniu idealnej miłości. Gustaw zdaje się wierzyć, że on swą drugą, bliźniaczą część duszy znalazł już na ziemi, a więc za\nwcześnie - niezgodnie z Boskimi wyrokami - przeżył rozkosz daną tylko tym, którzy dostaną się do nieba.",
        "Author": "Adam Mickiewicz",
        "ReleaseDate": "1823",
        "Genre": "Dramat romantyczny, Poezja"
    },
    {
        "title": "Dzienniki gwiazdowe",
        "content": "\\hStreszczenie szczegółowe\\h \\h19 VIII\\h Bohater oddał rakietę do remontu. Po południu udał się do swego przyjaciela (lub przyjaciółki) Tarantogi, gdzie śpiewał pieśni marsjańskie. Pożyczył też książkę Dwa lata wśród kurdli i ośmiołów. Czytał ją do świtu. \\h20 VIII\\h Postanowił pomalować rakietę na zielono. Kierownik zakładu namawia go do kupna mózgu - podobno już nikt nie wyrusza bez mózgu elektronicznego poza Księżyc. Bohater się nad tym zastanawia. \\h21 VIII\\h Decyzja o kupnie mózgu zapadła. Dzięki temu bohater uniknie nudy kosmicznej - mózg ma baterię dowcipów na 5 lat. \\h22 VIII\\h Po skończeniu lektury bohater postanowił odwiedzić Enteropię - tam podobno można spotkać kurdle. \\h23 VIII\\h Rakieta została odebrana z zakładu. Bohater wypożyczył też Encyklopedię, żeby poczytać o Enteropii, gdzie rasą panującą są Ardryci - istoty rozumne. Za trzy dni ma tam polecieć. \\h28 VIII\\h Tuż po obiedzie bohater wystartował. Niemal do wieczora śmiał się z kawałów opowiadanych przez mózg. Potem zjadł kolację i poszedł spać. \\h29 VIII\\h Bohater jest przeziębiony, za długo przebywał w cieniu Księżyca. Podróż przeciąga się z powodu korków na kosmicznych autostradach. \\h31 VIII\\h Podróż trwa. Bohater spalił kartofle przygotowywane na obiad, bo trzymał je zbyt długo w stosie atomowym. \\h32 VIII\\h Z rakiety łuszczy się lakier, bohater jest niezadowolony z zakładu napraw. W dodatku podróż się przeciąga. \\h1 X\\h Skończyło się paliwo, bohater musiał się zatrzymać. Na skutek hamowania przeleciał przez cały wrzesień. Zostawił rakietę w próżni, by uniknąć opłat celnych, i z blaszankami wyruszył po paliwo. \\h7 X\\h Przed południem dotarł do Enteropii. Na lotnisku załatwił wszystkie formalności. Powiedziano mu, że jego pączek zostanie przekazany wszystkim wylęgarniom na planecie, na wypadek, gdyby coś mu się\nzdarzyło podczas strumu. Potem bohater udał się na poszukiwanie hotelu. Okazało się przy tym, że przewodniki dla Ziemian są na Enteropii nie do zdobycia - cóż, Ziemia leży widocznie „w zabitej deskami głuszy Kosmosu”. Bohater zwiedził dzielnicę gmaziowców - kielichowatych budowli. Przypadkowo usłyszał rozmowę dwóch krajowców. Uderzyło go słowo „sepulki”, które wcześniej już słyszał. Nie miał pojęcia, co to jest. W środku nocy udał się do baru na szklankę kurdlej śmietanki, wracając, ujrzał reklamę sepulek, wszedł do sklepu i chciał kupić jedną. Okazało się, że nie można kupić sepulki bez żony, sprzedawca był\noburzony, a bohater ze wstydu uciekł ze sklepu. Wsiadł w eboret i kazał się zawieźć do lokalu nocnego. Tam spotkał znajomego Ardrytę. Zapytał go o sepulki, a ten wykrzyknął z oburzeniem: „Na miłość drumy, panie Tichy - przecież pan jest sam!”. Na pytanie bohatera, dlaczego nie może zobaczyć sepulki, nic nie powiedział, a jego żona zemdlała. Kelnerzy wyrzucili bohatera na ulicę. \\h5 XI\\h Bohater czeka na spotkanie z profesorem Zazulem. \\h6 XI\\h Rano zbudził bohatera głośny huk. To był strum - strumień meteorów, który nawiedza Enteropię co 10 miesięcy. Początkowo wzbudził u bohatera strach, ale potem zdecydował się wyjść na ulicę: „Nie zobaczą tu trwogi Ziemianina!”. Poszedł do teatru, który na jego oczach został zburzony przez wielki meteor i odbudowany ze słynnej ardryckiej gmazi. Na scenie zobaczył perypetie pewnej pary, której na końcu ofiarowano naręcze\nsepulek. Wniesiono je w ogromnej pace. Już miano ją otworzyć, kiedy bohater stracił przytomność. Okazało się, że zginął, ale dzięki pączkowi został ożywiony. Jeszcze słaby dotarł do hotelu, gdzie mu powiedziano, że chce się z nim widzieć profesor Zazul. Wsiadł więc w eboret i kazał się zawieźć do willi profesora. Idąc do jego domu, spotkał starszego\nArdrytę, który popychał wózek. Raz po raz dochodziło z niego pytanie „czy już?”. Okazało się, że jest tam „rezerwa” profesora. W jego willę trafił meteor, a on sam zginął, więc trzeba go był wskrzesić. W paczce leżącej w wózku był „pączek” profesora. Widząc jedno z jego oczu,\nbohater uciekł na lotnisko, a w godzinę później leciał już swoją rakietą w kierunku Ziemi.",
        "Author": "Stanisław Lem",
        "ReleaseDate": "1957",
        "Genre": "Fantastyka i Science Fiction, Satyra"
    },
    {
        "title": "Sklepy cynamonowe. Sanatorium pod Klepsydrą",
        "content": "\\hStreszczenie szczegółowe\\h \\hAKT I - sceny od 1 do 15\\h W posiadłości hrabiostwa Respektów na Podolu pojawiają się hrabia Fantazy Dafnicki i jego przyjaciel, Rzecznicki. Fantazy podejmuje decyzję, będącą wynikiem egzaltowanego kaprysu, o poślubieniu\nDianny - córki hrabiego Respekta. Małżeństwo jest rodzajem kontraktu, Fantazy w zamian za rękę Diany zobowiązuje się pokryć półmilionowy dług hrabiego Respekta. Tymczasem do Respektów przybywają kolejni goście. Są to przede wszystkim Major, czyli Wołdemar Hawryłowicz, major wojsk rosyjskich, były dekabrysta, oraz Jan - wcielony karnie do carskiej armii były\npowstaniec z 1830 roku. Major i Jan znają gospodarzy sprzed lat. Spotkali się na Syberii, gdzie Respektowie zostali zesłani w ramach represji za sprzyjanie powstaniu listopadowemu. Hrabiostwo wiele zawdzięczają\nMajorowi, który pomagał im przetrwać najtrudniejszy okres na zesłaniu w Tobolsku. Jan jest zakochany w Diannie, zresztą z wzajemnością. Zaręczyli się na Syberii, Jan nosi na palcu pierścień, który\notrzymał od Dianny. Ostatnim gościem w posiadłości jest hrabina Idalia, sąsiadka Respektów, zakochana w Fantazym i porzucona przez niego. Ich związek narodził się w Rzymie na gruncie romantycznego, pełnego egzaltacji\nromansu, rozumianego na modłę sentymentalnych poszukiwań idealnej miłości. Od tego czasu minęło już pół roku, jednak Idalia nie zapomniała o bohaterze swych marzeń i westchnień. Akt pierwszy kończy konfrontacja Fantazego z Dianną. Dziewczyna jest oburzona perspektywą małżeństwa z niekochanym fircykiem, czuje się przezeń kupiona jak towar. Dziewiętnastowieczne realia są\njednak nieubłagane, honor ojca, majątek rodziny i obowiązek uszanowania woli rodziców sprawiają, że nie ma wyjścia. Jej gniew tylko ekscytuje Fantazego, kompletnie nieliczącego się z uczuciami młodej\ndziewczyny. \\hAKT II - sceny od 1 do 5\\h Akt drugi rozpoczyna się od monologu Idalii, rozpamiętującej swe rzymskie uczucie do Fantazego, teraz cierpiącej w wyniku odtrącenia przez ukochanego. Idalia postanawia odsunąć się w cień, nie chować\nurazy do Dianny. Uzasadnieniem takiej postawy są elementy filozofii genezyjskiej - Idalia mówi o umiejętności wzniesienia się ponad świat ludzkich konfliktów i namiętności, ponad osobiste problemy w\ndziedzinę fantazji, ułudy, w rejony duchowe. Tymczasem dochodzi do spotkania Jana ze Stellą, siostrą Dianny. Jan dowiaduje się o planowanym na następny dzień zamążpójściu Dianny. Stella tłumaczy, że Dianna nie miała wyjścia, że taka była wola\nrodziców, że ślub został na niej wymuszony. Jan decyduje się zwrócenie Diannie - za pośrednictwem jej siostry - zaręczynowego pierścionka, który otrzymał od ukochanej jeszcze podczas zesłania, na\nSyberii. Stella odchodzi, a z Janem zaczyna rozmawiać Idalia. Szybko orientuje się, że ślub Fantazego i Dianny jest właściwie tragicznym wydarzeniem dla większej grupy osób. Postanawia zatem wziąć sprawy w\nswoje ręce, zacząć działać. Chce dać Janowi pół miliona na „wykupienie” Dianny, dumny powstaniec jednak odmawia. Idalia odchodzi. Zrozpaczony Jan spotyka się z księdzem Logą, któremu - ponownie - chce oddać zaręczynowy pierścień. Ksiądz przyjmuje pierścień, przekonany, że Dianna może już bez przeszkód wyjść za mąż za Fantazego. \\hAKT III - sceny od 1 do 8\\h W salonie Respektów rozmawiają Fantazy z Rzecznickim. Fantazy żali się, że przybyły wraz z majorem Baszkir (prawdopodobnie przebrany Jan) zabił mu strzałem z łuku - niby przypadkiem - ukochanego psa.\nPodejrzewa, że za tym zdarzeniem kryje się Idalia, mszcząca się za odrzucenie. Fantazego próbują pocieszyć kolejno hrabia Respekt i jego żona, zapewniając o przyszłym szczęśliwym życiu z Dianą.\nFantazy wie, że za ich pięknymi deklaracjami kryją się oczekiwania finansowe. Kiedy od Respektowej dowiaduje się o chorobie Idalii, postanawia się z nią zobaczyć. Respektowa alarmuje męża, ten czuje, że pół miliona, za które Fantazy miał dostać rękę Dianny, jest zagrożone. W\ntę sytuację wtrąca się Major, który zdradza, że właśnie zlecił swojemu żołnierzowi porwać Idalię. Respektowie są przerażeni. Wszyscy rzucają się do drzwi, by ratować sytuację. Major na czele, pragnie\nnaprawić swój błąd. Na to wszystko wpada Fantazy, który widział „porwanie” Idalii. Miał ją złapać jakiś Kałmuk i siłą unieść na koniu. Nie zważając na małżeński kontrakt, postanawia pognać konno za porwaną, pobić\nKałmuka, zaś majora wyzwać na pojedynek. Wybiega. Rzecznicki żegna go uszczypliwymi uwagami. Gdy Rzecznicki zostaje sam, pojawia się... Idalia. Okazuje się, że nastąpiła pomyłka: zamiast Idalii, porwano... żonę Rzecznickiego. Ten jest przerażony, bo takie zdarzenie może okryć go hańbą i złą\nsławą rogacza. Wybiega. \\hAKT IV - sceny od 1 do 17\\h Rzecznickiemu udało się wykupić żonę od Kałmuka, który ją „porwał”. Teraz, w obawie przed wstydem, ukrył się wraz z małżonką w posiadłości Idalii, która deklaruje swą pomoc i dyskrecję. Przybywają\nRespektowie, przekonani, że porwaną była Idalia, a Fantazy już definitywnie odwróci się od skompromitowanej hrabiny. Zależy im przede wszystkim na sfinalizowaniu małżeńskiego kontraktu, do czego dążą\nwręcz nachalnie. Gdy jednak dochodzi do spotkania Rzecznickiego z Fantazym, okazuje się, że sprawy poszły w zupełnie innym kierunku. Fantazy spoliczkował majora, wyzwał go na pojedynek, teraz szykuje się na śmierć.\nJako o swej narzeczonej, myśli o Idalii, chce również zadośćuczynić Diannie. Rzecznicki staje po stronie Fantazego i udaje, że podczas pogoni zgubił ślubną intercyzę. Idalię odwiedza Respektowa, która zdaje sobie sprawę, że do małżeństwa jej córki z Fantazym może nie dojść, że serce Fantazego bije dla innej kobiety. Okazuje się również, że Idalia doprowadziła do\nspotkania Dianny z Janem. Było to dla hrabianki tak silne przeżycie, że zemdlała i rozbiła sobie głowę. Tymczasem lokaj przynosi Idalii list od Fantazego, wzywającego ukochaną, by spotkała się z nim w nocy na cmentarzu. Tam chce odebrać sobie życie. Respekt nie dopuszcza do siebie myśli, że do ślubu\nFantazego z Dianną mogłoby nie dojść, wzywa żonę, by ruszyli na cmentarz ratować zięcia. Zniechęcony całą sytuacją i nieprzyjazną reakcją hrabiostwa Respektów Jan postanawia powrócić na Sybir. \\hAKT V - sceny od 1 do 4\\h Gwałtowne rozwiązanie akcji następuje na cmentarzu. Fantazy i Idalia zamierzają wspólnie popełnić samobójstwo. Nie dopuszcza do tego Major, który strzela do siebie z pistoletu. Jego śmierć będzie\naktem pokuty za dawne czasy - brak zdecydowania, który przyczynił się do klęski powstania dekabrystów. Umierając, Major przekazuje skrzętnie oszczędzany przez całe swe życie majątek na wykupienie\ndługu Respekta. Wymusza, by Respektowie, a przede wszystkim Fantazy, zrezygnowali z planów doprowadzenia do skutku kontraktu handlowo - małżeńskiego. Teraz może dojść do szczęśliwego rozwiązania\nakcji - wiadomo, że Jan ożeni się z Dianną, zaś Fantazy - z Idalią. Taki koniec jest jednak możliwy tylko poprzez ofiarę najwyższą - śmierć Majora. Wstrząsająca ofiara z życia, jaką złożył, by\numożliwić innym osiągnięcie szczęścia, powoduje odrodzenie moralne Fantazego, który dostrzega swoją moralną niższość.",
        "Author": "Bruno Schulz",
        "ReleaseDate": "1933",
        "Genre": "Proza poetycka, Realizm magiczny"
    },
    {
        "title": "Droga królów",
        "content": "\\hStreszczenie szczegółowe\\h \\hAKT I - sceny od 1 do 15\\h W posiadłości hrabiostwa Respektów na Podolu pojawiają się hrabia Fantazy Dafnicki i jego przyjaciel, Rzecznicki. Fantazy podejmuje decyzję, będącą wynikiem egzaltowanego kaprysu, o poślubieniu\nDianny - córki hrabiego Respekta. Małżeństwo jest rodzajem kontraktu, Fantazy w zamian za rękę Diany zobowiązuje się pokryć półmilionowy dług hrabiego Respekta. Tymczasem do Respektów przybywają kolejni goście. Są to przede wszystkim Major, czyli Wołdemar Hawryłowicz, major wojsk rosyjskich, były dekabrysta, oraz Jan - wcielony karnie do carskiej armii były\npowstaniec z 1830 roku. Major i Jan znają gospodarzy sprzed lat. Spotkali się na Syberii, gdzie Respektowie zostali zesłani w ramach represji za sprzyjanie powstaniu listopadowemu. Hrabiostwo wiele zawdzięczają\nMajorowi, który pomagał im przetrwać najtrudniejszy okres na zesłaniu w Tobolsku. Jan jest zakochany w Diannie, zresztą z wzajemnością. Zaręczyli się na Syberii, Jan nosi na palcu pierścień, który\notrzymał od Dianny. Ostatnim gościem w posiadłości jest hrabina Idalia, sąsiadka Respektów, zakochana w Fantazym i porzucona przez niego. Ich związek narodził się w Rzymie na gruncie romantycznego, pełnego egzaltacji\nromansu, rozumianego na modłę sentymentalnych poszukiwań idealnej miłości. Od tego czasu minęło już pół roku, jednak Idalia nie zapomniała o bohaterze swych marzeń i westchnień. Akt pierwszy kończy konfrontacja Fantazego z Dianną. Dziewczyna jest oburzona perspektywą małżeństwa z niekochanym fircykiem, czuje się przezeń kupiona jak towar. Dziewiętnastowieczne realia są\njednak nieubłagane, honor ojca, majątek rodziny i obowiązek uszanowania woli rodziców sprawiają, że nie ma wyjścia. Jej gniew tylko ekscytuje Fantazego, kompletnie nieliczącego się z uczuciami młodej\ndziewczyny. \\hAKT II - sceny od 1 do 5\\h Akt drugi rozpoczyna się od monologu Idalii, rozpamiętującej swe rzymskie uczucie do Fantazego, teraz cierpiącej w wyniku odtrącenia przez ukochanego. Idalia postanawia odsunąć się w cień, nie chować\nurazy do Dianny. Uzasadnieniem takiej postawy są elementy filozofii genezyjskiej - Idalia mówi o umiejętności wzniesienia się ponad świat ludzkich konfliktów i namiętności, ponad osobiste problemy w\ndziedzinę fantazji, ułudy, w rejony duchowe. Tymczasem dochodzi do spotkania Jana ze Stellą, siostrą Dianny. Jan dowiaduje się o planowanym na następny dzień zamążpójściu Dianny. Stella tłumaczy, że Dianna nie miała wyjścia, że taka była wola\nrodziców, że ślub został na niej wymuszony. Jan decyduje się zwrócenie Diannie - za pośrednictwem jej siostry - zaręczynowego pierścionka, który otrzymał od ukochanej jeszcze podczas zesłania, na\nSyberii. Stella odchodzi, a z Janem zaczyna rozmawiać Idalia. Szybko orientuje się, że ślub Fantazego i Dianny jest właściwie tragicznym wydarzeniem dla większej grupy osób. Postanawia zatem wziąć sprawy w\nswoje ręce, zacząć działać. Chce dać Janowi pół miliona na „wykupienie” Dianny, dumny powstaniec jednak odmawia. Idalia odchodzi. Zrozpaczony Jan spotyka się z księdzem Logą, któremu - ponownie - chce oddać zaręczynowy pierścień. Ksiądz przyjmuje pierścień, przekonany, że Dianna może już bez przeszkód wyjść za mąż za Fantazego. \\hAKT III - sceny od 1 do 8\\h W salonie Respektów rozmawiają Fantazy z Rzecznickim. Fantazy żali się, że przybyły wraz z majorem Baszkir (prawdopodobnie przebrany Jan) zabił mu strzałem z łuku - niby przypadkiem - ukochanego psa.\nPodejrzewa, że za tym zdarzeniem kryje się Idalia, mszcząca się za odrzucenie. Fantazego próbują pocieszyć kolejno hrabia Respekt i jego żona, zapewniając o przyszłym szczęśliwym życiu z Dianą.\nFantazy wie, że za ich pięknymi deklaracjami kryją się oczekiwania finansowe. Kiedy od Respektowej dowiaduje się o chorobie Idalii, postanawia się z nią zobaczyć. Respektowa alarmuje męża, ten czuje, że pół miliona, za które Fantazy miał dostać rękę Dianny, jest zagrożone. W\ntę sytuację wtrąca się Major, który zdradza, że właśnie zlecił swojemu żołnierzowi porwać Idalię. Respektowie są przerażeni. Wszyscy rzucają się do drzwi, by ratować sytuację. Major na czele, pragnie\nnaprawić swój błąd. Na to wszystko wpada Fantazy, który widział „porwanie” Idalii. Miał ją złapać jakiś Kałmuk i siłą unieść na koniu. Nie zważając na małżeński kontrakt, postanawia pognać konno za porwaną, pobić\nKałmuka, zaś majora wyzwać na pojedynek. Wybiega. Rzecznicki żegna go uszczypliwymi uwagami. Gdy Rzecznicki zostaje sam, pojawia się... Idalia. Okazuje się, że nastąpiła pomyłka: zamiast Idalii, porwano... żonę Rzecznickiego. Ten jest przerażony, bo takie zdarzenie może okryć go hańbą i złą\nsławą rogacza. Wybiega. \\hAKT IV - sceny od 1 do 17\\h Rzecznickiemu udało się wykupić żonę od Kałmuka, który ją „porwał”. Teraz, w obawie przed wstydem, ukrył się wraz z małżonką w posiadłości Idalii, która deklaruje swą pomoc i dyskrecję. Przybywają\nRespektowie, przekonani, że porwaną była Idalia, a Fantazy już definitywnie odwróci się od skompromitowanej hrabiny. Zależy im przede wszystkim na sfinalizowaniu małżeńskiego kontraktu, do czego dążą\nwręcz nachalnie. Gdy jednak dochodzi do spotkania Rzecznickiego z Fantazym, okazuje się, że sprawy poszły w zupełnie innym kierunku. Fantazy spoliczkował majora, wyzwał go na pojedynek, teraz szykuje się na śmierć.\nJako o swej narzeczonej, myśli o Idalii, chce również zadośćuczynić Diannie. Rzecznicki staje po stronie Fantazego i udaje, że podczas pogoni zgubił ślubną intercyzę. Idalię odwiedza Respektowa, która zdaje sobie sprawę, że do małżeństwa jej córki z Fantazym może nie dojść, że serce Fantazego bije dla innej kobiety. Okazuje się również, że Idalia doprowadziła do\nspotkania Dianny z Janem. Było to dla hrabianki tak silne przeżycie, że zemdlała i rozbiła sobie głowę. Tymczasem lokaj przynosi Idalii list od Fantazego, wzywającego ukochaną, by spotkała się z nim w nocy na cmentarzu. Tam chce odebrać sobie życie. Respekt nie dopuszcza do siebie myśli, że do ślubu\nFantazego z Dianną mogłoby nie dojść, wzywa żonę, by ruszyli na cmentarz ratować zięcia. Zniechęcony całą sytuacją i nieprzyjazną reakcją hrabiostwa Respektów Jan postanawia powrócić na Sybir. \\hAKT V - sceny od 1 do 4\\h Gwałtowne rozwiązanie akcji następuje na cmentarzu. Fantazy i Idalia zamierzają wspólnie popełnić samobójstwo. Nie dopuszcza do tego Major, który strzela do siebie z pistoletu. Jego śmierć będzie\naktem pokuty za dawne czasy - brak zdecydowania, który przyczynił się do klęski powstania dekabrystów. Umierając, Major przekazuje skrzętnie oszczędzany przez całe swe życie majątek na wykupienie\ndługu Respekta. Wymusza, by Respektowie, a przede wszystkim Fantazy, zrezygnowali z planów doprowadzenia do skutku kontraktu handlowo - małżeńskiego. Teraz może dojść do szczęśliwego rozwiązania\nakcji - wiadomo, że Jan ożeni się z Dianną, zaś Fantazy - z Idalią. Taki koniec jest jednak możliwy tylko poprzez ofiarę najwyższą - śmierć Majora. Wstrząsająca ofiara z życia, jaką złożył, by\numożliwić innym osiągnięcie szczęścia, powoduje odrodzenie moralne Fantazego, który dostrzega swoją moralną niższość.",
        "Author": "Brandon Sanderson",
        "ReleaseDate": "2010",
        "Genre": "Fantastyka"
    },
    {
        "title": "Góra \"Edek\"",
        "content": "\\hStreszczenie szczegółowe\\h Opowiadanie „Górą Edek” jest pisane w pierwszej osobie. Na wstępie utworu narrator przypomina postać Edka z „Tanga” Sławomira Mrożka. Opisuje go, jako chama i prostaka, który tylko na pozór wydaje się potulny, a tak naprawdę idzie po trupach do celu. Narrator przypomina sobie scenę, której był świadkiem. Wszystko działo się na ulicy miejskiej wśród zgiełku aut, które w tłoku polowały na miejsce parkingowe. Niektórzy decydowali się nawet na postój częściowo na chodniku dla pieszych. Nagle zwolniło się niewielkie miejsce parkingowe. Wszystko wskazywało na to, że szczęściarzem, który je zajmie, będzie kierowca malucha, który znalazł się przy nim, jako pierwszy. Na swoje nieszczęście podjechał nieco za daleko, odsłaniając częściowo wjazd na parking innemu samochodowi. Kierowca dużego, błyszczącego forda nie zamierzał wykazać się uprzejmością i czym prędzej stanął tuż za fiatem, blokując mu wjazd. W tej sytuacji żaden z nich nie mógł zaparkować. Kierowca malucha zaczął więc trąbić i gestykulować, usiłując zaznaczyć swoje pierwszeństwo i rozpoczęty już manewr parkowania. Na nic zdały się jego próby, ponieważ bezczelny kierowca forda nie zamierzał ruszyć się z miejsca, niewzruszony trąbieniem malucha i wielu innych samochodów, którym zablokował przejazd. Narrator obserwuje całą sytuację z boku, widząc brak reakcji kierowcy dużego auta. W końcu kierowca malucha odjechał zrezygnowany. W tym momencie ford płynnie zaparkował jakby nigdy nic. Kierowca fiacika postanowił jednak przynajmniej słownie potwierdzić słuszność swojego pierwszeństwa i sprzeciwić się bezczelnemu wepchnięciu forda na parking. Kierowca malucha wysiadł z auta. Był drobnym, młodym mężczyzną w okularach i wyglądał na inteligenta. Z samochodu wysiadł także kierowca forda – wysoki i potężny mężczyzna w skórzanej kurtce, z którego aż biła pewność siebie. Kierowca malucha zapytał: „Jak tak można?”, ale nie usłyszał żadnej odpowiedzi. Rosły typ, przypominający wspomnianego na wstępie Edka, przeszedł obok młodzieńca, traktując go, jak powietrze i zniknął w bramie prowadzącej do firm i przedstawicielstw handlowych. Zdobył swoje, więc zignorował tego, na którym wymusił miejsce.",
        "Author": "Szczepan Twardoch",
        "ReleaseDate": "2023",
        "Genre": "Powieść historyczna"
    },
    {
        "title": "Harry Potter i Kamień Filozoficzny",
        "content": "\\hStreszczenie szczegółowe\\h \\h1. Chłopiec, który przeżył\\h Vernon Dursley, wychodząc do pracy, zobaczył kota studiującego mapę. Potem zauważył, że po ulicy chodzi mnóstwo dziwnie ubranych ludzi w kolorowych pelerynach. Zdenerwował się jednak dopiero, gdy\nusłyszał, jak wszyscy ci ludzie rozmawiają o Potterach i ich synu, Harrym - a takie nazwisko nosiła po ślubie dziwna siostra jego żony, z którą nie utrzymywali kontaktu. Postanowił zapytać Petunię o\nsiostrę i zapomniał na resztę dnia o całej sprawie. Wieczorem dowiedział się od żony, która bardzo się zdenerwowała rozmową, że ich siostrzeniec rzeczywiście ma na imię Harry. Nie uspokoiło go to. Kiedy Dursleyowie poszli już spać, na ulicy pojawił się wysoki, chudy człowiek z długą siwą brodą - Albus Dumbledore. Niedługo potem pojawił się widziany przez Vernona kot, który zmienił się w\nkościstą kobietę w okularach - Minerwę McGonagall. Zaczęli oni rozmawiać o tajemniczym zniknięciu złego czarnoksiężnika, Lorda Voldemorta, i o niedawnej śmierci Jamesa i Lily Potterów. Najbardziej\nzajmowało ich to, że czarnoksiężnik zniknął po nieudanej próbie zabicia synka Potterów, Harry'ego. Niedługo po rozmowie pojawił się ogromny, zarośnięty mężczyzna, Rubeus Hagrid, na latającym motorze.\nPrzywiózł on ze sobą śpiące niemowlę z blizną w kształcie błyskawicy na czole. Był to właśnie Harry Potter. Zostawiono go na schodach pod drzwiami Dursleyów, kładąc przy nim list do krewnych, po czym cała trójka odeszła. \\h2. Znikająca szyba\\h Harry Potter miał już jedenaście lat. Nie był lubiany przez wuja, ciotkę ani kuzyna Dudleya, który ciągle mu dokuczał. Myślał, że jego rodzice zginęli w wypadku samochodu, bo tak powiedzieli mu wuj i\nciotka. Tego dnia były urodziny Dudleya i okazało się, że Harry musi jechać z całą rodziną do zoo, ponieważ nie ma go u kogo zostawić. Harry obiecał, że będzie grzeczny, ale nikt mu nie wierzył, ponieważ cały czas przytrafiały mu się dziwne rzeczy. W zoo przyglądał się wielkiemu wężowi, którego drażnił Dudley i jego kolega. Nagle zrozumiał, że może z nim rozmawiać, i wąż poskarżył się na swoją niewolę. W następnej chwili szyba terrarium\nzniknęła i wąż błyskawicznie z niego uciekł, po drodze gryząc lekko Dudleya w pięty. Po powrocie do domu Harry został za karę zamknięty bez jedzenia w komórce pod schodami, w której mieszkał. \\h3. Listy od nikogo\\h Nadeszły wakacje, po których Harry miał iść do nowej szkoły. Zapisano go do najgorszego gimnazjum w mieście, Dudleya - do najlepszego, mimo że Harry uczył się dobrze, a jego kuzyn okropnie. Tego\nranka Harry dostał pierwszy w życiu list, ale wuj nie pozwolił mu go przeczytać. Zamiast tego kazał Harry'emu przenieść się z komórki pod schodami do pokoju na piętrze. Następnego dnia przyszedł kolejny list, kolejnego już trzy, potem\ndwanaście, dwadzieścia cztery… Dostawały się one do domu w przedziwne sposoby, na przykład ukryte w jajkach, ponieważ wuj nie odbierał poczty. W niedzielę listów było około czterdziestu, wleciały\nprzez komin. Wuj Vernon kazał rodzinie się spakować i wywiózł ich do hotelu poza miastem. Następnego ranka do recepcji dostarczono ponad sto listów do Harry'ego. Wuj Vernon omal nie oszalał - tym\nrazem wywiózł wszystkich na samotną wyspę na morzu, gdzie stała tylko mała drewniana chatka. Harry'ego najbardziej dziwiło, że nadawca listów wie zawsze, gdzie on się znajduje, rozmyślał też o tym, że jutro są jego urodziny. Chwilę przed północą,\ngdy wszyscy poza Harrym już spali, rozległo się głośne walenie w drzwi. \\h4. Strażnik kluczy\\h Drzwi wyleciały z zawiasów i do chatki wszedł potężny mężczyzna z gęstą czarną brodą. Wszyscy się przerazili, ale Harry z jakiegoś powodu się go nie bał. Olbrzym przedstawił się jako Rubeus Hagrid,\ngajowy ze Szkoły Magii i Czarodziejstwa Hogwart. Dał też Harry'emu wielki tort urodzinowy. Kiedy okazało się, że Harry nie wie nic o Hogwarcie ani o swoich rodzicach, Hagrid strasznie się zdenerwował\ni zaczął krzyczeć na Dursleyów, po czym powiedział Harry'emu, że jest czarodziejem, i opowiedział mu, jak jego rodzice zginęli w walce z najpotężniejszym czarnoksiężnikiem wszech czasów. Okazało się także, że znał ich osobiście i bardzo miło wspominał. List, który miał ze sobą, był zawiadomieniem o przyjęciu do pierwszej klasy magicznej szkoły. Wuj Vernon zaczął protestować i\nupierać się, że Harry do żadnego Hogwartu nie pójdzie, ale gdy nazwał dyrektora szkoły, Dumbledore'a, głupcem, Hagrid dorobił Dudleyowi czarami świński ogonek. Potem kazał Harry'emu iść spać i sam\nułożył się na nocleg w chacie. \\h5. Ulica Pokątna\\h Rano Hagrid zabrał Harry'ego do Londynu, na ulicę Pokątną, gdzie znajdowały się czarodziejskie sklepy i bank. Harry dowiedział się, że istnieje nawet Ministerstwo Magii. Na ulicę Pokątną wchodziło\nsię przez podwórze brudnego, nieciekawego pubu Dziurawy Kocioł, gdzie trzeba było przekręcić odpowiednie cegły w ścianie. Harry był niezwykle zdziwiony tym, że mnóstwo osób go rozpoznaje i podchodzi,\naby się z nim przywitać. Zrobili zakupy, odwiedzili też Bank Gringotta, w którym okazało się, że Harry jest bardzo bogaty, ponieważ rodzice zostawili mu ogromną ilość pieniędzy. Przy okazji Hagrid zabrał jakąś tajemniczą paczkę i nie chciał powiedzieć Harry'emu, co się w niej znajduje. Podczas kupowania szat do szkoły Harry spotkał bladego chłopca z jasnymi włosami, który bardzo się wymądrzał i nie spodobał się Harry'emu,\nktóry żałował tylko, że nie rozumie, o czym chłopiec mówi. Dowiedział się potem od Hagrida, że uczniowie są przydzielani do czterech domów, w których mieszkają, i że domy te nazywają się Gryffindor,\nRavenclaw, Hufflepuff i Slytherin. Hagrid kupił też Harry'emu w prezencie urodzinowym piękną białą sowę, którą chłopiec nazwał Hedwiga. Na końcu odwiedzili sklep z różdżkami, gdzie Harry wybrał sobie\nróżdżkę. Nie było to takie proste, ponieważ musiał wypróbować ich wiele, nim znalazł tą właściwą - wtedy dowiedział się, że pióro feniksa, które znajduje się w jego różdżce, i pióro feniksa w różdżce\nLorda Voldemorta pochodzą od tego samego ptaka. Wydało mu się to niepokojące. Rozstał się z Hagridem na peronie, gdzie ten wręczył mu jeszcze bilet do Hogwartu i kazał się informować, gdyby wuj lub ciotka byli jeszcze dla niego niemili. \\h6. Peron numer dziewięć i trzy czwarte\\h Pierwszego września wuj Vernon wraz z żoną i synem odwiózł Harry'ego na dworzec. Bardzo się z niego śmiali, gdy zobaczył, że nie ma tu peronu dziewięć i trzy czwarte, z którego miał odjeżdżać pociąg\ndo Hogwartu. Harry przestraszył się i zdenerwował, ale zobaczył rudą panią otoczoną grupką rudych dzieci, którzy mieli ze sobą sowę i rozmawiali o Hogwarcie. Pomogli mu oni dostać się na peron -\ntrzeba było wejść w barierkę między peronami dziewiątym i dziesiątym. Wysoki i chudy rudy chłopiec w wieku Harry'ego nazywał się Ron Weasley i też zaczynał w tym roku naukę w szkole. Jego starsi\nbracia, bliźniacy Fred i George, okazali się, podobnie jak on, bardzo sympatyczni i Harry od razu wszystkich polubił. Harry i Ron usiedli razem w przedziale. Podczas drogi poznali bardzo zarozumiałą i niezbyt ładną dziewczynę z mugolskiej rodziny, która nazywała się Hermiona Granger. Pojawił się też chłopiec ze\nsklepu z szatami, który przedstawił się jako Draco Malfoy i zaczął obrażać Rona; Harry go nie polubił i wiedział już, że będą wrogami. Po dotarciu do końcowej stacji wszyscy nowi uczniowie popłynęli do szkoły przez wielkie jezioro magicznymi łódkami, kierowanymi przez oczekującego na nich Hagrida. \\h7. Tiara Przydziału\\h W holu szkoły na uczniów oczekiwała profesor McGonagall, która zaprowadziła ich do Wielkiej Sali. Była ona ogromna, bogato udekorowana, płonęły w niej dziesiątki świec i siedziało tam mnóstwo uczniów\nze wszystkich lat. Miała się tu odbyć ceremonia przydziału do poszczególnych domów - mężnych i odważnych do Gryffindoru, przebiegłych i sprytnych do Slytherinu, rozsądnych i sprawiedliwych do Ravenclawu, pracowitych i wytrwałych do Hufflepuffu. Harry bardzo\nsię denerwował, ale pocieszyło go trochę to, że nie tylko on jeden. Okazało się, że ceremonia polega na założeniu na głowę starej, wystrzępionej tiary, która rozmawia z uczniem w jego głowie.\nHarry'ego chciała przydzielić do Slytherinu, ale poprosił ją o przydział do Gryffindoru (w którym, jak się dowiedział, byli jego rodzice) i Tiara się zgodziła. Do Gryffindoru trafili także Ron Weasley, Hermiona Granger i mały pyzaty chłopiec, Neville Longbottom, którego Harry poznał, gdy szukał po całym pociągu zaginionej ropuchy. Draco Malfoy został\nprzydzielony do Slytherinu i był z tego bardzo zadowolony. Po przydziale rozpoczęła się uczta, która upłynęła w bardzo przyjemnej atmosferze. Zakłóciło ją tylko jedno wydarzenie - kiedy od stołu nauczycielskiego spojrzał na Harry'ego nieprzyjemnie\nwyglądający nauczyciel o tłustych włosach i ziemistej cerze, chłopiec poczuł nagły ból w czole, w miejscu blizny. Okazało się, że ten nauczyciel to Severus Snape, który uczy eliksirów i podobno zna\nsię na czarnej magii. Harry odniósł wrażenie, że profesor Snape go nie lubi. \\h8. Mistrz eliksirów\\h Harry poznawał nowe przedmioty, nauczycieli i życie szkoły. Wszystko bardzo mu się podobało, zauważył też, że wielu uczniów tak jak on nie miało wcześniej pojęcia o istnieniu Hogwartu. Zawiodła go\ntylko obrona przed czarną magią, na którą wszyscy niecierpliwie wyczekiwali. Uczył jej wiecznie przestraszony profesor Quirrell, zawsze chodzący w turbanie na głowie, który okazał się nudny i\npodejrzewano go, że kłamie na temat swoich wielkich dokonań. Najbardziej nieprzyjemnym przeżyciem były lekcje eliksirów z profesorem Snape'em, który nie przepuszczał żadnej okazji, aby dokuczyć\nHarry'emu i upokorzyć go. Było to tym bardziej przykre, że lekcje były wspólne ze Ślizgonami (uczniami ze Slytherinu), więc był na nich także Draco Malfoy, ulubieniec profesora. Pewnego dnia razem z Ronem odwiedzili Hagrida w jego chatce pod lasem. Harry poskarżył się na profesora Snape'a, ale Hagrid uznał, że tylko mu się wydaje. Dowiedzieli się też, że nastąpiło\nniesłychane wydarzenie - ktoś włamał się do banku Gringotta. Chciał coś ukraść, ale tego czegoś już nie było, bo zostało wcześniej zabrane. Harry skojarzył, że właśnie w dzień włamania był z Hagridem w banku, ale olbrzym nie chciał kontynuować tego tematu.\nWydawało mu się również, że Hagrid wie coś, o czym nie chce mówić - zarówno o włamaniu, jak i o profesorze Snapie. \\h9. Pojedynek o północy\\h Uczniowie mieli odbyć pierwszą lekcję latania na miotłach. Wszyscy, którzy wcześniej nie latali, w tym Harry, Neville i Hermiona, bardzo się tym denerwowali. Rzeczywiście Neville natychmiast spadł z\nmiotły i złamał sobie nadgarstek. Kiedy nauczycielka poszła z nim do pielęgniarki, Draco Malfoy zabrał magiczną przypominajkę chłopca i postanowił schować ją na drzewie. Harry nie chciał do tego\ndopuścić, wsiadł na miotłę i poleciał za Malfoyem, którego bardzo to zaskoczyło. Wyrzucił więc magiczną kulkę daleko przed siebie, a Harry, niewiele myśląc, poleciał z całą prędkością i udało mu się ją złapać. Natychmiast został zawołany przez\nwyraźnie wściekłą profesor McGonagall, która widziała wszystko z okna. Zabrała ona Harry'ego wraz z uczniem starszej klasy, Oliverem Woodem, do pustej klasy. Harry był przerażony, że wyrzucą go ze\nszkoły, ale okazało się, że właśnie wykazał niezwykły talent do sportu czarodziejów, zwanego quidditchem, i został zaangażowany do drużyny Gryffindoru na stanowisko szukającego, co polegało na łapaniu malutkiej fruwającej piłeczki. Oliver Wood był kapitanem drużyny. Harry dowiedział się wtedy, że jego ojciec też grał na tej samej pozycji. Tego samego dnia Draco Malfoy, rozczarowany, że Harry'ego nie wyrzucono, wyzwał go na pojedynek o północy. Hermiona chciała powstrzymać Harry'ego i Rona, który postanowił towarzyszyć przyjacielowi,\nale kazali jej się nie wtrącać. Okazało się, że był to podstęp Malfoya i że poinformował on szkolnego woźnego, że ktoś kręci się w nocy po szkole (co było surowo zakazane). Uciekali we czworo,\nponieważ był z nimi Neville, który zapomniał hasła do pokoju i nie mógł wejść, oraz Hermiona, która się uparła. Chcieli się schować, ale zamiast do bezpiecznego miejsca wpadli do opustoszałego\nkorytarza, w którym znajdował się ogromny trójgłowy pies. W ostatniej chwili udało im się uciec i wrócić do swojej sypialni. Tam Hermiona zwróciła im uwagę na to, że pies pilnował klapy w podłodze, a Harry pomyślał, że musi tam być tajemnicza paczka,\nktórą Hagrid zabrał z Hogwartu. \\h10. Noc Duchów\\h Harry dostał nową miotłę. Był to najnowszy dostępny model. Tego wieczoru odbył się jego pierwszy trening, którym kapitan Wood był zachwycony. W szkole wydano wielką ucztę z okazji Nocy Duchów. Podczas tej uczty przerażony profesor Quirrell przyniósł wiadomość, że do szkoły wdarł się bardzo niebezpieczny troll. Uczniowie zostali ewakuowani, ale Harry i Ron przypomnieli sobie, że na jednym z korytarzy w toalecie została Hermiona, która poszła się tam wypłakać po tym, jak po ostatniej lekcji nazwali ją\n„koszmarną”, ponieważ popisywała się wiedzą. Postanowili po nią pójść. Po drodze zauważyli trolla, który właśnie wchodził do jednej z toalet, i zamknęli go w środku. Po chwili zorientowali się, że to\nw tej toalecie jest Hermiona! Rzucili się ją ratować, Ronowi udało się wypowiedzieć zaklęcie lewitujące i znokautował trolla jego własną maczugą. Wtedy wpadli profesorowie McGonagall, Snape i\nQuirrell. Byli bardzo źli na Harry'ego i Rona, którzy mogli zginąć, ale niespodziewanie Hermiona powiedziała, że sytuacja jest jej winą. Opowiedziała, że poszła szukać trolla, bo była przekonana, że\nsobie z nim poradzi, a chłopcy jej szukali. Tylko ona została ukarana, ale od tego dnia Harry i Ron zaczęli się z nią przyjaźnić. \\h11. Quidditch\\h Nadszedł dzień meczu Gryffindoru ze Slytherinem, w którym po raz pierwszy miał wystąpić Harry. Tego samego dnia profesor Snape zabrał Harry'emu książkę, a gdy Harry poszedł do pokoju nauczycielskiego\nją odzyskać, natknął się na woźnego Filcha bandażującego nogę Snape'a, który narzekał na niemożność uniknięcia „trzech głów naraz”. Książki nie odzyskał, ale dało mu to do myślenia - Ron zgadzał się z nim, że Snape chce wykraść paczkę, której pilnuje pies, ale Hermiona uważała, że to niemożliwe. Podczas meczu nagle miotła Harry'ego odmówiła posłuszeństwa. Zamiast szukać piłeczki-znicza, musiał starać się nie spaść, gdyż wtedy by się z pewnością zabił. Na widowni Ron i Hermiona zobaczyli, że na Harry'ego patrzy profesor Snape i recytuje jakieś\nzaklęcia. Hermiona postanowiła podpalić mu szatę i przepchnęła się do niego, przewracając profesora Quirrella. Snape zaczął wrzeszczeć, a Harry odzyskał panowanie nad miotłą. Mimo tego incydentu\ndrużyna Gryffindoru odniosła spektakularne zwycięstwo. Wieczorem trójka przyjaciół odwiedziła Hagrida. Zapytali go o gigantycznego psa i powiedzieli mu o profesorze Snapie. Hagrid nie uwierzył ani w próbę wykradnięcia tego, czego pilnuje pies, ani w\nrzucanie uroków na Harry'ego, a wyprowadzony z równowagi krzyknął, że cała sprawa dotyczy tylko profesora Dumbledore'a i Nicolasa Flamela. \\h12. Zwierciadło Ain Eingarp\\h Harry, Ron i Hermiona szukali cały czas informacji o Nicolasie Flamelu, ale nic nie mogli znaleźć. Tymczasem nadeszło Boże Narodzenie, które chłopcy mieli spędzić w Hogwarcie. Harry dostał kilka\nprezentów, w tym bardzo cenną rzecz - pelerynę-niewidkę. Była do niej doczepiona informacja, że kiedyś należała do jego ojca. Nocą Harry wybrał się, pod osłoną peleryny, do biblioteki, aby poszukać\ninformacji w książkach z działu ksiąg zakazanych. Jednak musiał stamtąd uciekać, gdyż omal nie został zauważony przez woźnego, a ten natychmiast zawiadomił profesora Snape'a. Uciekając, wbiegł do\ndziwnej komnaty pełnej starych i zniszczonych przedmiotów. Znalazł tam dziwne lustro, w którym zobaczył swoją rodzinę - rodziców, dziadków i innych krewnych, którzy już dawno nie żyli. Spędził tam mnóstwo czasu, przyglądając się im, a oni machali do niego i uśmiechali się. W końcu wrócił do sypialni. Opowiedział o\nwszystkim Ronowi, który też chciał zobaczyć rodzinę Harry'ego, ale zobaczył tylko siebie, trzymającego mnóstwo odznak za zasługi. Żaden z nich nie rozumiał, jaka jest wobec tego natura zwierciadła i\nco ono pokazuje. Harry'emu wyjaśnił to profesor Dumbledore, który trzeciej nocy oczekiwał go w komnacie z lustrem. Powiedział, że lustro pokazuje najgłębsze pragnienie patrzącego, i poprosił, by\nHarry nigdy nie szukał zwierciadła, które nazajutrz zostanie zabrane w inne miejsce. \\h13. Nicolas Flamel\\h Drużyna Gryffindoru dowiedziała się, że podczas następnego meczu sędzią będzie profesor Snape. Po południu Harry dostał od Neville'a kartę z postaciami czarodziejów, które znajdowały się w\nsłodyczach, „czekoladowych żabach”, i znalazł na niej informację o Nicolasie Flamelu. Okazało się, że Flamel jest twórcą kamienia filozoficznego - służy on do zamieniania metalu w złoto, ale przede wszystkim za jego pomocą można produkować Eliksir Życia, czyniący nieśmiertelnym tego, kto regularnie\ngo pije. Przyjaciele domyślili się wtedy, czego może pilnować pies, nazywany przez Hagrida Puszkiem. W dniu meczu Gryffindor po raz kolejny odniósł zwycięstwo dzięki Harry'emu. Wieczorem Harry zobaczył profesora Snape'a zmierzającego ku Zakazanemu Lasowi otaczającemu Hogwart. Zaciekawiony, wsiadł na miotłę i poleciał go śledzić. Udało mu się podsłuchać rozmowę z profesorem\nQuirrellem, z której wynikało, że Quirrell miał na polecenie Snape'a wymyślić sposób na ominięcie Puszka, ale cały czas zwlekał. Natychmiast podzielił się tymi informacjami z Ronem i Hermioną; razem\ndoszli do wniosku, że Quirrell nie da rady oprzeć się groźbom profesora Snape'a. \\h14. Norweski smok kolczasty\\h Ku zdziwieniu przyjaciół Quirrell nadal się opierał. Pewnego dnia cała trójka została zaproszona przez Hagrida na herbatkę, podczas której dowiedzieli się, że oprócz Puszka dostępu do kamienia\nstrzegą cztery potężne zaklęcia rzucone przez profesorów, w tym także profesora Snape'a i profesora Quirrella. Pod koniec pobytu w chatce zauważyli, że Hagrid ogrzewa w kominku smocze jajo.\nPowiedział im, że wygrał je w karty od jakiegoś nieznajomego. Olbrzym był zachwycony, ponieważ zawsze marzył o własnym smoku, ale Harry i jego przyjaciele byli przerażeni jego lekkomyślnością. Kiedy\nsmok się wylągł, okazał się z dnia na dzień coraz bardziej niebezpieczny, a Hagrid bardzo szybko stracił nad nim kontrolę. Ron wymyślił, że skontaktuje się ze swoim starszym bratem Charlie'em, który\nstudiuje smoki i na pewno chętnie zabierze małego Norberta. Udało im się wysłać smoka w specjalnej klatce, zabrali go w środku nocy przelatujący przyjaciele Charliego. Po drodze widzieli profesor\nMcGonagall krzyczącą na Malfoya, który podsłuchał ich rozmowę i usiłował powiedzieć jej o smoku. Jednak schodząc z wieży, wpadli prosto na woźnego i okazało się, że na szczycie zostawili pelerynę. \\h15. Zakazany Las\\h Zostali zaprowadzeni do pokoju profesor McGonagall. Harry bardzo ją lubił i szanował i nie chciał jej zawieść, więc był zrozpaczony. Bał się także wyrzucenia ze szkoły. Tymczasem profesor McGonagall\npojawiła się w pokoju, prowadząc Neville'a. Na szczęście profesor nie uwierzyła w istnienie smoka, o którym powiedział jej Neville, i doszła do wniosku, że wymyślili to, aby sprowokować Malfoya do\nchodzenia w nocy po szkole. Surowo ich ukarała, odbierając Gryffindorowi punkty, służące do ustalania pod koniec roku, który dom był najlepszy. Postanowili więcej nie wtrącać się w cudze sprawy, ale\ntydzień przed egzaminami Harry usłyszał krzyk profesora Quirrella, który po chwili uciekł z najbliższej klasy i wyglądał na bardzo przerażonego. Chłopiec był przekonany, że oznacza to, iż Quirrell\nsię poddał i zdradził swoje zaklęcie profesorowi Snape'owi, który może teraz pójść po kamień filozoficzny. Powiedział o tym przyjaciołom, ale doszli do wniosku, że i tak nikt im nie uwierzy. Przyszedł czas odbycia kary, wyznaczonej przez woźnego za chodzenie nocą po szkole. Mieli iść nocą do Zakazanego Lasu. Byli z nimi także Malfoy i Neville, prowadził ich Hagrid. Okazało się, że ich\nzadaniem jest znalezienie rannego jednorożca, ukrywającego się gdzieś między drzewami. Po drodze spotkali centaura Ronana, jednego z mieszkańców lasu; zapytali go o jednorożca, ale powiedział tylko: „Mars jasno płonie tej nocy” i nie chciał udzielić innej odpowiedzi. Poszli dalej, na polecenie Hagrida rozdzielili się na dwie grupy. Harry został z Malfoyem. Wkrótce zobaczyli martwego jednorożca. Gdy chcieli zawołać Hagrida, z lasu wynurzyła się zakapturzona postać, przyklękła przy zwierzęciu i zaczęła pić jego krew. Malfoy uciekł z wrzaskiem, a Harry skamieniał ze strachu i bólu, gdyż nagle rozbolała go blizna. Nagle zza jego pleców pojawił się inny centaur, Firenzo, i przegonił potworną postać. Następnie\npowiedział Harry'emu, że sprzeciwił się przywódcy centaurów, Zakale, aby go uratować. Wytłumaczył mu też, że nadchodzi wielkie niebezpieczeństwo. Krew jednorożca zapewnia życie każdemu, nawet gdyby\nbył na wpół martwy, ale sprowadza jednocześnie przekleństwo na głowę mordercy zwierzęcia. Harry domyślił się, że jedyną osobą, która może potrzebować kamienia filozoficznego i krwi jednorożca, jest Lord Voldemort, który chce wrócić do życia. Potem opowiedział wszystko Ronowi i Hermionie, ale ci mieli wątpliwości i uspokajali go, że nawet gdyby to była prawda, to w Hogwarcie pod opieką Dumbledore'a nic mu nie zagraża. Tej samej nocy\nktoś zwrócił Harry'emu pelerynę-niewidkę. \\h16. Przez klapę w podłodze\\h Nadszedł czas egzaminów. Harry poradził sobie z nimi, ale cały czas myślał o sprawie Puszka i kamienia. Wpadł w końcu na pewien pomysł i pobiegł do Hagrida. Okazało się, że gajowy opowiedział osobie,\nod której nabył smocze jajo, o Puszku i o tym, że można go uśpić graniem na jakimś instrumencie. Harry, Ron i Hermiona czym prędzej pobiegli do zamku. Chcieli porozmawiać z profesorem Dumbledore'em,\nale go nie było, postanowili więc sami pilnować Snape'a. Zniknął im jednak, a wtedy Harry zdecydował, że w nocy pójdzie i zabierze kamień. Przyjaciele postanowili mu towarzyszyć. Neville chciał ich zatrzymać, ale unieszkodliwili go zaklęciem. Klapa była otwarta. Grając na flecie, minęli Puszka. Udało im się pokonać pierwszą przeszkodę - była nią roślina zwana diabelskimi sidłami, która dusiła każdego, kto jej dotknął. Potem musieli\nodszukać i złapać latający klucz do drzwi pośród chmary innych kluczy. Następnie czekała ich partia gigantycznych szachów, podczas której Ron pozwolił się zbić i pozostał na szachownicy, aby Harry i\nHermiona mogli iść dalej. Zobaczyli martwego trolla, którego pokonał ten, kto przechodził przed nimi. Potem znaleźli stół z kilkoma eliksirami i zagadką mówiącą, który należy wypić, aby bezpiecznie\nprzejść dalej. Hermiona rozwiązała zagadkę i na prośbę Harry'ego zawróciła po Rona, a Harry poszedł dalej. \\h17. Człowiek o dwóch twarzach\\h W ostatniej komnacie znajdował się profesor Quirrell. Powiedział on Harry'emu, że na meczu próbował go zabić, a podejrzewany przez niego profesor Snape ratował mu życie. Harry zauważył, że za plecami Quirrella stoi zwierciadło Ain Eingarp. Quirell\nstwierdził, że jest ono kluczem do odnalezienia kamienia filozoficznego. Mówił też coś o posłuszeństwie względem swojego pana, ale Harry nie słuchał go, tylko zastanawiał się, jak zdobyć kamień. W\nkońcu stanął tak, by odbić się w lustrze, a w następnej chwili jego odbicie wyciągnęło kamień z kieszeni i znowu tam włożyło. Wtedy kamień rzeczywiście znalazł się w kieszeni chłopca. Nie powiedział o tym Quirrellowi, choć ten pytał, a wtedy profesor rozwiązał swój turban i Harry zobaczył, że zamiast tyłu głowy ma drugą twarz - z czerwonymi oczami i szparkami jak u węża zamiast\nnosa. Była to twarz Lorda Voldemorta, który kazał Quirrellowi zabić Harry'ego. Quirrell strasznie cierpiał, kiedy go dotykał, ponieważ coś paliło jego skórę żywym ogniem, ale prawie mu się udało.\nHarry zemdlał, myśląc, że umiera. Obudził się w łóżku w skrzydle szpitalnym w szkole. Był przy nim Dumbledore, który uspokoił go, że kamień został zniszczony. Powiedział mu też, że tym, co paliło Quirrella, była miłość matki Harry'ego, która oddała za niego życie i tym zapewniła mu ochronę przed dotknięciem Voldemorta. Gdy Harry wyzdrowiał, odbyło się\nuroczyste zakończenie roku szkolnego, na którym Gryffindor został ogłoszony najlepszym wśród domów.",
        "Author": "J.K. Rowling",
        "ReleaseDate": "1997",
        "Genre": "Fantastyka, Książki dla młodzieży"
    },
    {
        "title": "Igrzyska śmierci",
        "content": "\\hStreszczenie szczegółowe\\h Część 1. W ofierze 1. Narratorką powieści Igrzyska śmierci jest główna bohaterka Katniss. Katniss opowiada o swojej siostrze Prim, która obudzona nocnym koszmarem przenosi się do łóżka mamy. Prym ma kota, z którego obecności nie jest zadowolona Katniss.  Po śmierci ojca mieszkają w trójkę w Dwunastym Dystrykcie, w rejonie zwanym Złożyskiem. Znajdują się tu kopalnie, w których pracuje większość mieszkańców. Katniss wbrew prawu wymyka się przez płot kolczasty, który bywa niepodłączony do prądu. Idzie do lasu, gdzie ma ukryty łuk i strzały. Tutaj poluje, aby nakarmić rodzinę, a także, by zarobić, sprzedając mięso i owoce. Spotyka tu swojego przyjaciela Gale`a, który przynosi bochenek świeżego chleba. Dostał go od piekarza w zamian za wiewiórkę. Katniss ma ze sobą ser z mleka od kozy Prym. Przyjaciele rozmawiają i jedzą kanapki jak ucztę. Po posiłku idą złowić ryby i zbierają poziomki. Tego dnia mają odbyć się Dożynki. Część ryb nielegalnie wymieniają na targu (ćwieku) na chleb. Burmistrzowi zanoszą poziomki. Rozmawiają z jego córką Madge o losowaniu (raz w roku w każdym dystrykcie losowany jest 1 chłopiec i jedna dziewczyna w wielu 12-18 lat. Następnie 24 trybutów bierze udział w Głodowych Igrzyskach, gdzie walczą na śmierć i życie. Wygrywa ten, kto jako jedyny ujdzie z życiem. Dystrykt, z którego pochodzi zwycięzca, dostaje dodatkowe racje żywnościowe przez kolejny rok. Igrzyska emitowane są w telewizji). Katniss i Gale mają znacznie większe szanse na wylosowanie, ponieważ karteczki z ich imieniem pojawią się w tym roku więcej razy w puli, niż ich rówieśników. Aby zyskać dodatkowy przydział jedzenia dla swoich rodzin, oboje dostali dodatkowe kartki (astragal). Przyjaciele wracają do domów. Katniss zastaje w domu ładnie ubraną mamę i Prym. Sama bierze kąpiel i wkłada odświętną sukienkę mamy. Po posiłku idą na plac, gdzie ma odbyć się losowanie. Młodzież dzielona jest według wieku. Na scenie pojawia się umalowana prowadząca losowanie – Effie. Klei się do niej Haymitch – zwycięzca jednych igrzysk. Prezenterka miesza kartki w kuli i wymawia nazwisko wylosowanej dziewczynki. To Prym. 2. Katniss zatrzymuje Prym przed wejściem na scenę i zgłasza się na ochotnika. Na placu zapada milczenie, oznaczające dezaprobatę dla całego widowiska. Wreszcie mieszkańcy podnoszą palce do ust i wyciągają je do Katniss na znak uznania i pożegnania (to stary tutejszy zwyczaj). Prowadząca jest zachwycona odwagą Katniss, którą nagle obejmuje pijany Haymitch, spadający wreszcie ze sceny. Teraz Katniss ma chwilę, by zebrać myśli, gdy kamery zamiast niej, obserwują byłego zwycięzcę. Effie losuje chłopca. To Peeta Mellark. Katniss wspomina, jak lata temu po śmierci ojca głodowała z siostrą i zamkniętą w sobie mamą. Wtedy Peeta ukradkiem rzucił jej przypalone bochenki chleba przeznaczonego dla świń, które uratowały jej rodzinę przed głodową śmiercią. Katniss czuje wdzięczność do Peeta, ale pojmuje dramatyczne okoliczności, w jakich przed nim staje na scenie. Ma jednak cień nadziei na wygraną. 3. Trybuci zostają zabrani do Pałacu Sprawiedliwości. Tu Katniss żegna się z matką i Prym, wyliczając, że mama nie może się poddać, a siostra nie może brać astragali, aby nie ryzykować kolejnym wylosowaniem w Dożynkach. Katniss odwiedza także piekarz, obiecując, że Prym nie będzie głodować. Przychodzi także Madge i wręcza Katniss broszkę z kosogłosem, która dodaje jej otuchy. Wreszcie żegna się z Galem, który obiecuje jej, że zaopiekuje się jej rodziną. Mówi, by się nie poddawała, ponieważ jest świetnym myśliwym i znakomicie strzela z łuku. Ma szansę na wygraną. Z Pałacu trybuci idą na dworzec i wsiadają do szybkiego pociągu – bolidu, którym dojadą do Kapitolu. Jedzą tu elegancką kolację, napełniając jak nigdy brzuchy w towarzystwie Effie. Zjawia się ich mentor – Haymitch. Kompletnie pijany wymiotuje na dywan i cały się brudzi. To on ma być ogniwem między światem a igrzyskami i ma dbać o interesy trybutów ze swojego, Dwunastego Dystryktu. 4. Katniss i Peeta zaprowadzają półprzytomnego Haymitcha do jego przedziału i usiłują go umyć. Peeta proponuje, że sam się tym zajmie. Katniss stara się zdystansować od Peety, sądząc, że na pokaz przejawia do niej sympatię, aby to później wykorzystać w czasie igrzysk. Katniss przypomina sobie, jak zbierała z Prym mniszki i inne rośliny, a potem uczyła się sama polować, dzięki czemu jej rodzina miała co jeść. Tęskni za domem. Effie budzi trybutów na śniadanie. Siadają przy stole. Katniss i Peeta próbują rozmawiać z pijanym Haymitchem, aby zmotywować go do współpracy. Zdają sobie sprawę, że od tego zależy ich przyszłość i jakakolwiek szansa na uratowanie życia. Haymitch zgadza się im pomóc, ale wymaga bezwzględnego posłuszeństwa ze strony trybutów. Docierają do Kapitolu. 5. Trwają prace nad przygotowaniem ciała Katniss w Centrum Odnowy do gali. Jest depilowana i nacierana balsamami przed spotkaniem z osobistym stylistą. Bohaterkę śmieszą mieszkańcy Kapitolu: kolorowi, puści i głupi. Katniss spotyka się  z Cinną – swoim stylistą, który wygląda i zachowuje się nad wyraz normalnie. On i stylistka Peety – Portia decydują, że Katniss i Peeta mają mieć pasujące do siebie stroje. Otrzymują czarne kombinezony. Peleryna ma płonąć syntetycznym ogniem jak węgiel, będący symbolem Dwunastego Dystryktu. Oboje ruszają rydwanem na paradę, trzymając się za ręce. Ich stylizacja robi wrażenie na widzach, a Katniss otrzymuje przydomek dziewczyny igrającej z ogniem. 6. Trybuci mieszkają w wieży nad Ośrodkiem Szkoleniowym. Effie starała się dobrze promować Katniss i Peetę wśród sponsorów, ale od tej pory wszystko zależy od Haymitcha. Effie woła na kolację. Uczestniczą w niej także styliści. Katniss rozpoznaje rudowłosą dziewczynę, którą niegdyś widziała w lesie w trakcie ucieczki i nie mogła jej pomóc. Teraz nieznajoma jest awoksem i została skazana za zdradę oraz ukarana odcięciem języka. Katniss opowiada o tym potajemnie Peecie podczas spaceru na dachu. 7. Katniss myśli o mamie i siostrze. Katniss i Peeta ustalają z Haymitchem, że ma ich uczyć wspólnie, bo nie mają przed sobą tajemnic. Mocną stroną Katniss jest umiejętność strzelania z łuku, zaś Peeta – siła fizyczna. Mają nie zdradzać tych atutów przed innymi trybutami w trakcie szkoleń. Zaczynają od wiązania węzłów i rozpalania ognia. Przypatruje im się dziewczynka z Dystryktu Jedenastego – Rue, która przypomina Katniss Prym. Katniss i Peeta udają przyjaciół przy innych. Wreszcie przychodzi dzień prezentacji przed organizatorami igrzysk. Katniss prezentuje talent łucznictwa. Kiedy organizatorzy nie zwracają na nią uwagi, strzela w jabłko, znajdujące się w pysku pieczonego prosiaka. 8. Katniss jest załamana, sądząc, że wszystko zepsuła swoim zuchwałym zachowaniem podczas prezentacji. Boi się o swoich bliskich. Opowiada o swoim wyczynie Haymitchowi, Effie i stylistom. Oglądają wyniki wszystkich trybutów. Okazuje się, że Peeta dostał mocną ocenę 8, a Katniss – najwyższą ze wszystkich: 11. Po dniu pełnym wrażeń Katniss szybko zasypia. Przypomina sobie, jak poznała Gale`a w lesie i jak wspólnie uczyli się, wspierali i polowali. Przy śniadaniu ukazuje się, że Peeta zażądał osobnych szkoleń. 9. Katniss odbiera osobne szkolenie jak zdradę. Effie usiłuje nauczyć ją stylu i eleganckiego poruszania się w długiej sukni i na wysokich obcasach. Następnie Haymitch próbuje przygotować Katniss do wywiadu. Ćwiczą odpowiedzi na pytania i przedstawienie bohaterki w jak najciekawszy sposób, ale wszystko idzie na marne. Zmęczona i rozdrażniona Katniss rozbija w nerwach w pokoju talerze. Pomaga jej sprzątać rudowłosa dziewczyna. Katniss przeprasza ją, że w przeszłości jej nie pomogła, ale dziewczyna nie ma jej tego za złe. Sprzątają pokój, a potem rudowłosa pomaga zasnąć Katniss przed trudnym dniem. Przychodzi dzień występu telewizyjnego w programie Ceasara. Cinna ubiera Katniss w przepiękną suknię, całą w migoczących kryształach, które w ruchu wydają się płonąć. Bohaterka wygląda rewelacyjnie. Przed wyjściem na scenę Cinna doradza Katniss, aby się nie denerwowała i podczas prezentacji po prostu była sobą. Radzi jej, aby mówiła do niego, gdy będzie siedział na widowni, jakby rozmawiała z przyjacielem. Rozpoczynają się prezentacje trybutów. Każdy ma 3 minuty na wypowiedź. Caesar dba o to, aby jego rozmówcy wypadli dobrze. Wreszcie nadchodzi kolej Katniss. Na scenie odpowiada naturalnie, czym zyskuje sobie od razu przychylność publiczności. Obraca się także w pięknej sukni, zachwycając widzów. Jako ostatni prezentuje się Peeta. Wreszcie zapytany o ukochaną, odpowiada, że wygrana w igrzyskach nie sprawi, że znajdzie się u boku swojej miłości, ponieważ… ona jest tu z nim. Część II. Igrzyska 10. Katniss płonie rumieńcem po usłyszeniu wyznania Peety. Wszystko relacjonują kamery. Katniss nie wierzy w słowa chłopaka. Po powrocie na dwunaste piętro popycha go, przez co Peeta kaleczy sobie dłonie. Wszyscy przekonują Katniss, że wyznanie Peety przyniesie jej popularność, ponieważ jej występ był zbyt mdły. Haymitch radzi swoim trybutom, aby po wyjściu na arenę nie szukali łupów, tylko uciekali od krwawej rzezi, która z pewnością się rozpęta. Katniss nie może spać w ostatnią noc przed igrzyskami. Idzie na dach i spotyka Peeta, który mówi, że podczas igrzysk chciałby zachować swoją tożsamość i nie stać się potworem. Rozstają się w napiętej atmosferze. Rano Cinna towarzyszy Katniss w podróży do areny, na której mają odbyć się Głodowe Igrzyska. Stylista pomaga jej przebrać się w przygotowany strój i dodaje otuchy przed wyjściem na arenę. Wreszcie kapsuła z Katniss wyjeżdża na powierzchnię. Rozpoczynają się igrzyska. 11. Na 24 tarczach stoją trybuci oddaleni od rogu obfitości w jednakowej odległości. Przed nimi znajduje się pole minowe, aktywne przez pierwszą minutę, a także cenne łupy: jedzenie, woda, noże i inne narzędzia walki, plecaki i łuk ze strzałami, na który czai się Katniss, chcąc zlekceważyć rady Haymitcha. W ostatniej chwili spostrzega Peetę, który kiwa głową, by nie walczyła o łuk. Przez to Katniss traci cenne sekundy i po rozpoczęciu walki zgarnia tylko folię, chleb i plecak. Po drodze niemal nie ginie z rąk trybuta, który zostaje zabity nożem przez inną uczestniczkę, która teraz to samo chce zrobić z Katniss. Bohaterka ucieka w stronę lasu, a trybutka trafia nożem w plecak. Dzięki temu Katniss zdobywa cenne narzędzie.  Katniss długo biegnie przez las. Huk armat oznajmia śmierć 11 trybutów. Dziewczyna przegląda zawartość plecaka. Znajduje w nim krakersy i suszone mięso, śpiwór, jodynę i pustą butelkę na wodę. Katniss doskwiera pragnienie. Noc postanawia spędzić na wierzbie, której gałęzie skutecznie ją osłonią. Wieczorem ogląda na niebie relację podsumowującą, kto zginął tego dnia. Z ulgą stwierdza, że Peeta żyje.  Katniss budzi trzask gałęzi. Spostrzega, że nieopodal jej drzewa jedna z trybutek rozpaliła ognisko, wystawiając się na niebezpieczeństwo, a tym samym narażając Katniss. Wtem słychać grupę zawodowców – trybutów szkolonych w swoich dystryktach do zabijania na igrzyskach. Zabijają dziewczynę i zbliżają się do wierzby.  12. Katniss spostrzega Peetę, który idzie dobić dziewczynę przy ognisku, gdy nie słychać armaty oznaczającej śmierć kolejnego trybuta. Katniss nie może uwierzyć własnym oczom. Zawodowcy odchodzą. Katniss schodzi z drzewa. W założonych przez siebie wnykach znajduje królika. Piecze go na gorących drewnach z ogniska zabitej trybutki. Zjada część mięsa, resztę chowa na później. Maskuje węglem pomarańczowy kolor plecaka. Katniss jest coraz bardziej odwodniona. Znajduje owoce przypominające jagody, ale wyrzuca jej w obawie, że mogą być trujące. Resztką sił idzie dalej. Wreszcie znajduje staw. Zwilża usta, napełnia butelkę wodą i uzdatnia ją jodyną. Pije spokojnie, aby stopniowo nawodnić organizm. Zasypia. Budzi ją hałas biegnących zwierząt, które uciekają przed ścianą ognia.  13. Katniss ucieka przed ogniem. Oprócz nienaturalnego pożaru sterowanego przez organizatorów igrzysk, w stronę Katniss lecą kule ognia. Jedna z nich rani ją w łydkę, bohaterka ma też poparzone dłonie. Wreszcie bombardowanie się kończy. Katniss znajduje staw i schładza poparzenia w wodzie. Nagle słyszy kroki. To zawodowcy i Peeta. Bohaterka ucieka im na drzewo, nie zdradzając bólu. Zawodowcy są zbyt ciężcy, aby się za nią wspinać, nie potrafią jej także trafić nożem lub strzałą. Zamierzają odpocząć do rana pod drzewem. Nagle na sąsiednim drzewie Katniss spostrzega inną trybutkę – młodą Rue, która pokazuje jej coś nad głową.  14. Katniss widzi nad sobą gniazdo os. To zmodyfikowane owady, których ugryzienia wywołują bolące bąble i halucynacje. Kilka użądleń może zabić człowieka. Katniss decyduje się na odcięcie gniazda i zrzucenie go wprost na obozowisko zawodowców. Aby zagłuszyć odgłos piłowania gałęzi, czeka na codzienną emisję wiadomości z Kapitolu. Nie udaje jej się dokończyć, resztę pracy odkłada na ranek.  Nagle na drzewie ląduje mały spadochron z prezentem od Haymicha, pozyskany dzięki sponsorom. To lekarstwo na rany, które bardzo szybko uśmierza ból i goi nawet duże oparzenia. Katniss smaruje nim swoje.  O zmierzchu wszyscy śpią. Katniss postanawia skończyć piłowanie gałęzi, ale najpierw ostrzega Rue. Dziewczynka szybko przenosi się na odległe drzewa. Katniss tnie gałąź, zostaje użądlona przez osy, wreszcie gniazdo spada. Zawodowcy uciekają do stawu. Dwie trybutki giną od ukąszeń, Katniss przejmuje łuk. Ma halucynacje od użądleń. Nagle pojawia się przed nią Peeta i każe jej uciekać. Zaraz za nim widzi jednego z groźnych trybutów. Biegnie, jak szybko może, choć co chwilę potyka się o gałęzie. Udaje jej się uciec. Peeta ją uratował. Katniss traci przytomność. 15. Katniss budzi się po długim śnie cała obolała. Idzie do stawu, aby się wykąpać i uprać ubranie. Nagle spostrzega Rue i proponuje jej sojusz. Zjadają wspólny posiłek i spędzają czas, ucząc się od siebie wiele na temat roślin i tego, jak radzić sobie w lesie. Rue wyjaśnia także Katniss, do czego służą okulary, które miała w plecaku. To okulary noktowizyjne do patrzenia w nocy. Katniss wpada na nowy pomysł walki z pozostałymi trybutami. 16.  Katniss wymyśla, aby zniszczyć zapasy zawodowców, co znacząco osłabi ich siły. Rue dzieli się z Katniss swoimi obserwacjami. Wszystkie zapasy jedzenia i innych przedmiotów, które od początku były do dyspozycji trybutów przy arenie, zawodowcy ułożyli na kształt piramidy. Na czatach stoi tam zawsze chłopak z trzeciego dystryktu.  Dziewczyny idą razem na polowanie, Rue opowiada o życiu w dystrykcie 11 i o sygnale, jakim oznajmiała koniec dnia pracy. Była to krótka, 4-dźwiękowa melodia, którą Rue gwizdała, a tuż za nią powtarzał ją cały chór kosogłosów. Dzięki temu sygnał był dobrze słyszalny nawet na dużą odległość.  Rue i Katniss postanawiają się rozdzielić. Rue ma rozpalić 3 ogniska z gałęzi i liści, które zwabią zawodowców. Katniss w tym czasie ma iść w stronę Rogu Obfitości, do punktu obserwacyjnego wskazanego jej przez Rue. Ustalają, że wygwizdanie krótkiej melodii, którą powtórzą kosogłosy jest oznaką, że każda z nich ma się dobrze. Katniss zostawia Rue swój śpiwór, a resztę zapasów dzieli na pół. Katniss dociera do punktu obserwacyjnego. Widzi tu czterech trybutów. Gdy zauważają dym, Katniss dowiaduje się, że trybut z jedynki – Cato, ranił Peeta.  W obozie zostaje chłopak z trójki. Reszta idzie sprawdzić, kto rozpalił ognisko. Nagle do piramidy zapasów podbiega Liszka – ruda trybutka. Porusza się zwinnie, jakby omijała przeszkody. Bierze jedzenie po trochu z każdej strony, aby nie było widać braków i ucieka. Katniss domyśla się, że wokół zapasów umieszczone są miny, zaprogramowane zapewne przez chłopaka z trójki. Katniss celuje strzałą w worek z jabłkami, licząc na to, że upadające owoce aktywują miny. Trzecia strzała powoduje potężną eksplozję, przez którą Katniss zostaje odrzucona.  17.  Zapasy zostają zniszczone. Katniss jest ogłuszona i oszołomiona. Z ucha leci jej krew. Stara się uciec. Słychać kolejne eksplozje. Zawodowcy wracają do obozu, Cato w szale zabija chłopaka z trójki. Następnie odchodzą w stronę jeziora. Katniss siedzi w kryjówce, zamierza spędzić tu noc.  Katniss wraca do miejsca, gdzie miała spotkać się Rue. Po drodze łowi dwie ryby. W miejscu spotkania nie widać jednak Rue. Katniss kąpie się w strumieniu. Nagle słyszy śpiew kosogłosów. To sygnał od Rue. Katniss odpowiada. Słychać krzyk. Rue wzywa pomocy. Leży zaplątana w sieci. Gdy Katniss jest już blisko, ciało dziewczynki przeszywa oszczep.  18.  Zabójcą jest chłopak z Pierwszego Dystryktu, który natychmiast ginie od strzały posłanej mu przez Katniss. Podbiega do Rue. Śpiewa dziewczynce piosenkę, Rue umiera na jej rękach. Katniss przyozdabia ciało sojuszniczki kwiatami.  Katniss szuka miejsca na nocny odpoczynek. Nagle spada spadochron z pakunkiem. To jeszcze ciepły rogal wysłany jej zapewne przez mieszkańców Jedenastego Dystryktu, z którego pochodziła Rue, w podziękowaniu za opiekę nad dziewczynką w ostatnich chwilach.  Następnego dnia Katniss z trudem zmusza się do wstania i polowania. Rozmyśla o tym, że pierwszy raz umyślnie zabiła człowieka. Wieczorem Claudius Templesmith ogłasza zmianę zasad igrzysk. W tym roku może zwyciężyć dwóch trybutów, o ile pochodzą z jednego dystryktu. Katniss instynktownie wykrzykuje imię Peeta. Część III. Zwycięzca 19. Katniss widzi w zmianie zasad szanse dla siebie i Peeta. Wie, że kochankowie nadadzą przedstawieniu, jakim są Igrzyska Śmierci, dodatkowej dramaturgii. To także szansa na przychylność sponsorów. Katniss wyrusza na poszukiwania rannego Peeta wzdłuż strumienia. Wreszcie odnajduje go zakamuflowanego pod błotem i mchem. Bohater wykorzystał umiejętności dekorowania tortów do ukrycia się przed przeciwnikami.  Katniss myje Peetę, pierze jego rzeczy i oczyszcza ranę, która okazuje się bardzo głęboka. Z pomocą liści Katniss wyciąga z rany ropę. Katniss znajduje schronienie w jaskini, gdzie z trudem zaprowadza Peetę, który ma gorączkę. Katniss daje mu lek, a ranę smaruje maścią na oparzenia. Całuje Peetę. Niebawem ląduje spadochron, a wraz z nim rosół dla Peety.  20. Katniss z trudem nakłania Peetę do zjedzenia rosołu. Następnego dnia bohater czuje się trochę lepiej. Katniss nie śpi, trzymając wartę, a w dzień Peeta ją zmienia. Katniss gotuje zupę dla chorego. Martwi się o jego ranę, która wygląda bardzo źle. Dziewczyna opowiada historię, jak zdobyła dla siostry kozę.  Claudius ogłasza ucztę przy Rogu Obfitości. Każdy trybut znajdzie tam plecak z czymś, czego potrzebuje. Katniss rozumie, że dla nich będzie to lekarstwo na ranę. Zmierza je zdobyć, ale Peeta nie zgadza się, by Katniss dla niego ryzykowała. Z pomocą przychodzi spadochron z syropem nasennym. Katniss miesza go z jagodami i podaje Peecie, który dopiero przy ostatnim kęsie orientuje się, co zjadł. Zasypia twardym snem. 21. Katniss kamufluje wejście do jaskini i przed zmierzchem rusza na ucztę. Myśli o Gale`u. Katniss używa noktowizyjnych okularów, ale nadal nie słyszy na jedno ucho, przez co nie czuje się pewnie. Wreszcie dociera do kryjówki przy Rogu Obfitości, ale nie widzi, ani plecaków, ani innych trybutów. Nagle spod ziemi wynurza się stolik z nagrodami dla poszczególnych uczestników, a Liszka wyskakuje z Rogu obfitości, łapie swój plecak i ucieka. Katniss pędzi do swojego plecaka, łapie go i tuż obok niej przelatuje nóż rzucony przez Clove. Katniss odpowiada strzałą, którą trafia w rękę trybutki. Kolejny nóż rani Katniss w czoło, zalewając jej oczy krwią. Clove zamierza zabić Katniss, mówi o Rue, jako swojej ofierze. Nagle pojawia się Thresh z Jedenastego Dystryktu. W gniewie zabija Clove i każe uciekać Katniss, zaznaczając, że to za opiekę nad Rue i podkreślając, że teraz są już kwita. Katniss ucieka, widzi jak Cato goni Thresha.  Katniss ostatkiem sił dociera do jamy. W plecaku znajduje strzykawkę z lekiem, podaje zastrzyk Peecie i zasypia.  22. Katniss budzi się i myśli, że jest w domu. Budzi ją Peeta. Rana z czoła dziewczyny mocno krwawi. Peeta znacznie lepiej się czuje. Zjadają posiłek i rozmawiają o pozostałych konkurentach. Wreszcie całują się czule. Katniss nie chce sama przed sobą przyznać, że coraz więcej czuje do Peety i nie wszystko udaje.  Peeta opowiada o tym, jak zakochał się w Katniss, gdy miał 5 lat i zobaczył ją w szkole. Jego ojciec powiedział mu wówczas, że był zakochany w matce Katniss, która wybrała miłość górnika. Peeta mówi, że pamięta wszystko, co związane z Katniss, ale dopiero teraz nie ma rywali. Dziewczyna odpowiada, że Peeta nigdzie nie ma rywali, po czym znów się całują. W nagrodę za dobry „show” dostają spadochron z pysznym posiłkiem, którym delektują się, dzieląc go na mniejsze części. 23. Katniss i Peeta zastanawiają się, jak będzie wyglądać ich życie po igrzyskach. Podczas wieczornych informacji dowiadują się o śmierci Thresha. Wiedzą, że został im trudny przeciwnik w postaci Cato i przebiegłej Liszki.  Katniss znów myśli o Gale`u. Nie wie, jak zareaguje na jej relację z Peetą. Wprawdzie łączyła ich tylko przyjaźń i wspólne polowania, ale Katniss czuje się niezręcznie w tej sytuacji. Przyjaciele postanawiają iść na polowanie w dawny rewir Katniss. Peeta jednak robi dużo hałasu, płosząc zwierzęta. W końcu rozdzielają się. Umawiają sygnał dźwiękowy na potwierdzenie, że wszystko w porządku. Peeta zbiera korzonki, a Katniss udaje się upolować królika i wiewiórkę. Kiedy Katniss wraca w miejsce, gdzie został Peeta, widzi zebrane korzonki i jagody, ale nie ma tam przyjaciela. Nie odpowiada także na umówiony sygnał. Woła go bezskutecznie. Słyszy szelest, oddaje strzał w stronę drzewa, zza którego wyskakuje zdziwiony Peeta. Katniss jest wściekła, ponieważ wystraszyła się, że Peeta nie żyje.  Katniss zauważa, że brakuje kawałka sera. Peeta twierdzi, że go nie zjadł. Katniss ogląda jagody nazbierane przez Peetę i rozpoznaje w nich zabójczego łykołaka. Nagle słychać wystrzał armaty. Teraz rozumieją, że to Liszka musiała zakraść się po jedzenie, gdy Peeta zbierał jagody i to właśnie owoce ją zabiły w mgnieniu oka. Tym samym pozostało już tylko 3 trybutów: Katniss, Peeta i Cato.  24. Katniss wyjaśnia Peecie, że jagody, które znalazł, są silnie trujące. Zabiera trochę do woreczka, na wypadek, gdyby miały przydać się w walce z Catonem. Rozpalają ognisko. Pieką upolowane mięso, zapasy pakują, po drodze zjadają porcję. Wracają na noc do jaskini. Przed snem Katniss całuje Peetę w czoło.  Rano okazuje się, że wody w strumieniu prawie nie ma. Bohaterowie wiedzą, że przed nimi ostatnia walka z Catonem. Zbierają rzeczy i kierują się w stronę jeziora. Przyjaciele zastanawiają się, gdzie spędzić noc. Katniss nuci melodię Rue, którą powtarzają kosogłosy. Wtem śpiew milknie. Zza drzew wybiega Cato i pędzi w ich stronę. Katniss strzela do niego, ale strzała odbija się od pancerza. Cato nadal biegnie i wygląda, jakby przed czymś uciekał. Okazuje się, że gonią go dziwne stworzenia. 25. Te stwory to zmieszańce (zmiechy). Sztuczny twór Kapitolu. Cato ukrywa się na Rogu Obfitości. Katniss szybko ocenia, że to jedyne miejsce ucieczki także dla niej i Peety. Z trudem umykają. Katniss kilka zabija, ale ma za mało strzał, aby zabić wszystkie zmiechy. Stworzenia przypominają zmarłych trybutów, mają ich oczy, co nie ułatwia walki. Zmęczony Cato odzyskuje siły na tyle, że atakuje Peetę. Chwyta go za szyję, tworząc patową sytuację. Jeśli Katniss go zestrzeli, spadną oboje w łapy stworów. Jeśli zabije Peeta, Katniss z pewnością zabije Catona. Mocno podduszony Peeta daje sygnał Katniss, by strzelała w rękę Catona. Udaje się. Cato odruchowo wypuszcza Peetę, który uderza go i spycha na dół. Katniss w ostatniej chwili łapie Peeta. W czasie walki Peeta zdobywa kolejną ranę na nodze, która bardzo silnie krwawi. Katniss próbuje mu zatamować krwotok, zakładając krępulec ze strzały i kawałka koszuli. Są uratowani, ale bestie długo męczą Catona, który przez wiele godzin nie może umrzeć. Wreszcie Katniss dobija go strzałą z krępulca, aby ulżyć mu w cierpieniu. Przyjaciele idą w stronę jeziora, aby poduszkowiec mógł zabrać ciało Catona. Nad jeziorem Katniss znów robi krępulec, tym razem z patyka, ponieważ Peeta nadal bardzo krwawi. Czekają na finał. Nagle słychać głos Claudiusa, który oznajmia, że jednak nie można zmienić zasad igrzysk i może wygrać tylko jeden zawodnik. Katniss widzi jak Peeta sięga po nóż i odruchowo zaczyna do niego celować z łuku. Peeta wyrzuca nóż do jeziora i mówi, by go zabiła, bo organizatorzy muszą mieć zwycięzcę. Katniss nie chce tego zrobić. Nagle przychodzi jej do głowy chytry pomysł. Wyjmuje trujące jagody i dzieli je dla siebie i Peety, mówiąc do niego w taki sposób, aby wiedział, że to blef. Umawiają się, że na 3 oboje równocześnie połykną zabójcze jagody i nie będzie zwycięzcy. W ostatniej chwili ponownie słychać głos Claudiusa, który Katniss i Peetę ogłasza zwycięzcami 74. Głodowych Igrzysk.  26. Poduszkowiec przylatuje i spuszcza zwycięzcom dwie drabinki, ale Katniss widząc, jak słaby jest Peeta, trzyma go mocno przy sobie. Na pokładzie zostają rozdzieleni. Przez szybę widzi lekarzy wokół Peety. Poduszkowiec ląduje na dachu Ośrodka Szkoleniowego. Katniss woła Peetę, nagle czuje ukłucie.  Katniss budzi się w pokoju bez okien. Jest przypięta pasami do łóżka. Odkrywa, że jest czysta i słyszy na chore ucho. Do pokoju wchodzi rudowłosa awoksa, która potwierdza, że Peeta żyje. Katniss traci przytomność. Sytuacja powtarza się kilkakrotnie, aż wreszcie Katniss budzi się i odkrywa, że nie ma śladu po żadnych ranach. Ubiera się w kombinezon, który znajduje na łóżku i wychodzi z pokoju, Na końcu korytarza spotyka Effie, Haymitcha i Cinnę. Idą na posiłek.  Wracają do pokoju, gdzie Katniss jest kąpana i przygotowywana do występu. Cinna ubiera ją w niewinną sukienkę i sandałki, dodając, że taka spodoba się Peecie. Przychodzi Haymitch. Ukradkiem mówi, że jej pomysł z jagodami bardzo nie spodobał się na Kapitolu i może ponieść surowe konsekwencje, dlatego musi w trakcie programu przekonać wszystkich, że kierowała nią ogromna miłość do Peety.  27. Nadszedł czas nagrania programu prowadzonego przez Caesara. Katniss po chwili widzi Peetę, biegnie do niego i rzuca mu się w ramiona. Przez cały program wtula się do niego. Oglądają podsumowanie igrzysk. Po programie wracają do pokoi i nie wolno im ze sobą rozmawiać. Kolejnego dnia ma miejsce druga część nagrania. Katniss nadal wtula się w Peetę, opowiadają o tym, jak rodziła się ich miłość. Katniss dowiaduje się, że Peeta musiał mieć amputowaną nogę i ma teraz protezę. Haymitch jest zadowolony z występu podopiecznych.  Po programie bohaterowie wracają pociągiem do domu. Dopiero tutaj Peeta dowiaduje się, że byli zagrożeni z powodu końcowego pomysłu z jagodami. Dociera do niego, że źle odczytał uczucia Katniss i była to tylko gra. Peeta odsuwa się od dziewczyny. Katniss tęskni w milczeniu. Po wyjściu z pociągu Peeta proponuje trzymanie się za ręce dla publiki. Katniss boi się, co będzie, gdy Peeta ją puści.",
        "Author": "Suzanne Collins",
        "ReleaseDate": "2008",
        "Genre": "Fantastyka, Science Fiction, Książki dla młodzieży"
    },
    {
        "title": "Imię róży",
        "content": "\\hStreszczenie szczegółowe\\h Dzień pierwszy Do opactwa w północnych Włoszech przybywa franciszkanin. Wilhelm z Baskerville – jeden z głównych bohaterów Imienia róży – ma wziąć udział w obradach poświęconych problemowi ubóstwa w kościele. Jest rok 1327, koniec listopada. Do opactwa oprócz Wilhelma mają zjechać także inni goście. Z samym natomiast bohaterem przybywa do opactwa jego asystent, Adso z Melku. Po przybyciu Wilhelma do klasztoru spotyka się z nim opat, który prosi go o pomoc w rozwiązaniu zagadki śmierci brata Adelmusa, którego ciało zostało znalezione za murami opactwa. Wszystko wskazuje na to, że Adelmus, który był iluminatorem zajmującym się ozdabianiem manuskryptów, został zamordowany. Wilhelm z Baskerville, człowiek niezwykle bystry, który jeszcze przed pojawieniem się w klasztorze, pomógł mnichom odnaleźć konia opata, wydaje się mu najlepszym adresatem prośby o pomoc.  Wilhelm godzi się na udział w wyjaśnieniu sprawy. Uzyskuje więc dostęp do całego klasztoru. Zabrania mu się jednak wstępu do biblioteki, która mieści się na ostatnim piętrze budynku w słynnej ośmiokątnej wieży, mimo że Adelmus miał wypaść właśnie z okien tej biblioteki. Reszta dnia upływa Wilhelmowi i jego asystentowi na zwiedzaniu klasztoru i rozmowach z innymi zakonnikami: zajmującym się ziołami Sewerynem, ślepym bratem Jorge, który wieszczy nadejście Antychrysta oraz zakonnikiem Mikołajem, zajmującym się szkłem. Wilhelm ma szkła do czytania – rzecz bardzo rzadką jeszcze w XIV wieku. Mnich uświadamia Wilhelma, że nocą piętro biblioteki jest oświetlone, a po klasztorze chodziły pogłoski, że ktoś próbował się tam zakraść. Przy kolacji Wilhelm ponownie wchodzi w utarczkę ze starym Jorge, który jest absolutnym przeciwnikiem śmiechu towarzyszącemu religii. Według niego Jezus nie śmiał się nigdy, więc ludzie też nie powinni. Na koniec dnia opat uświadamia Wilhelma, że istnieje tajne wyjście z gmachu. Dzień drugi Świt – mnisi udają się na jutrznię, a następnie na kolejne nabożeństwa. Liturgię zakłóca jednak informacja o nowym trupie. Okazuje się, że w kadzi, w której zbierano krew świń, widać ludzkie nogi. Po wyciągnięciu ciała okazuje się, że to mnich Wenancjusz. Opat błaga Wilhelma o pomoc. Ślady na śniegu zdają się świadczyć, że mnicha zabito w bibliotece. Uwagę Wilhelma przykuwają mnisi Bencjusz i Berengar. Berengar twierdzi, że widział widmo Adelmusa. W kuchni dochodzi do kłótni kucharza i Salwatora. Wilhelm uważnie studiuje stół, przy którym pracował Wenancjusz. W międzyczasie Bencjusz informuje go także, że Berengar kochał Adelmusa. Martwy mnich zgodził się odwiedzić celę Berengara, ale potem szybko chciał się z tego wyspowiadać, do czego nie chciał dopuścić Berengar. Świadkiem kłótni miał być Wenancjusz. Kolejnego dnia znaleziono ciała Adelmusa.  Wilhelm rozmawia z opatem, obaj są świadomi, że sprawę trzeba rozwiązać, zanim przyjadą wysłannicy papieża. Prowadzący śledztwo dowiaduje się od najstarszego mnicha w klasztorze, że biblioteka to skomplikowany labirynt. Mimo ostrzeżeń Wilhelm i Adso w końcu dostają się do gmachu. Odkrywają wiadomość pozostawioną przez Wenancjusza, która zapisana jest atramentem sympatycznym – ujawniającym się dopiero po ogrzaniu karty nad ogniem. Sama wiadomość także jest zaszyfrowana. Wilhelm nie może jej jednak rozszyfrować, bo okazuje się, że ktoś kradnie mu szkła. Adso goni złodzieja, ale bezskutecznie. W końcu Wilhelm i Adso docierają do biblioteki, kiedy się jednak szczęśliwie z niej wydostają, czeka już na nich opat z informacją o zaginięciu Berengara.  Dzień trzeci W celi zaginionego mnicha leży zakrwawione płótno. Nikt nie ma pomysłu, co mogło się stać. Śledztwo przybiera na sile: Adso przepytuje Salwatora, Wilhelm zaś próbuje stworzyć sobie nowe szkła z pomocą Mikołaja. Udaje mu się rozszyfrować wiadomość Wenancjusza, ale zdanie wydaje się kompletnie niezrozumiałe. Śledztwa nie ułatwia informacja, że do opactwa ma przyjechać Bernard Gui, inkwizytor papieski. Wilhelm szuka pomysłu na poruszanie się po bibliotece. Mnich Hubertyn opowiada Adso o heretyku Dulcynie, asystent Wilhelma idzie więc do biblioteki, gdzie znajduje straszliwe opisy tortur Dulcyny. Wychodzi z biblioteki roztrzęsiony, w kuchni spotyka młodą dziewczynę – ta najpierw jest przerażona, ale potem uwodzi Adso. Adso budzi się – dziewczyny już nie ma, znajduje natomiast mały tobołek, który miała ze sobą. W środku jest bydlęce serce, co sprawia, że Adso mdleje. Tak znajduje go Wilhelm. Wilhelm i Adso znajdują ciało Berengara w łaźni.  Dzień czwarty Badanie zwłok ujawnia, że mnich rzeczywiście utonął, natomiast uwagę Wilhelma zwracają czarne plamy na palcach trupa. Okazuje się, że i Wenancjusz miał tak samo zabrudzone dłonie. Język Berengara także jest czarny. Seweryn przypomina sobie, że dawno temu z jego zapasów zginęła niebezpieczna trucizna. Salwator przyznaje się, że dla klucznika sprowadza do opactwa dziewczęta. To właśnie jedną z takich dziewczyn spotkał Adso. W końcu Salwator mówi, że ciało Wenancjusza widział w kuchni, ale nie ma pojęcia, jak znalazło się w kadzi. Seweryn natomiast w celi Berengara znajduje zagubione szkła Wilhelma.   Do opactwa zjeżdżają goście – minoryci i ludzie papieża wraz z Bernardem Gui. Odbywa się wystawna kolacja. Adso i Wilhelm jeszcze raz udają się do biblioteki. Tam w końcu odkrywają system oznaczeń pokojów w księgarni. Okazuje się, że biblioteka jest zbudowana na wzór miejsc, z których pochodzą księgi. Jedna z sal jest zamurowana i nie ma do niej wejścia. Salwator i dziewczyna zostają pojmani i oskarżeni przez Bernarda Gui o czary i dokonanie morderstw. Dzień piąty W opactwie odbywa się debata o ubóstwie Jezusa, która powoduje bardzo zażartą dyskusję. Seweryn znajduje księgę, którą Berengar zabrał z biblioteki. Wilhelm nie może jednak od razu sprawdzić tych rewelacji, bo musi brać udział w debacie. W trakcie dyskusji okazuje się, że ktoś zabił Seweryna. Klucznik, który był na miejscu, zarzeka się, że gdy przyszedł, mnich już nie żył. Remigiusz zostaje oskarżony o przynależność od odłamu heretyków, którym przewodził Dulcyna. W trakcie przesłuchania przyznaje się do herezji. Bierze także na siebie winę za śmierć mnichów. To wyznanie blokuje porozumienie między uczestnikami debaty. Wilhelm sugeruje, że Hubertyn musi uciekać. Bencjusz mówi Wilhelmowi, że w celi Seweryna znalazł księgę, którą odniósł do biblioteki. Dzień szósty Tym razem na jutrzni nie ma bibliotekarza – Malachiasza. Pojawia się w trakcie, ale nagle się przewraca i umiera. Wilhelm szybko sprawdza ciało – okazuje się, że i palce i język są czarne. Nowy klucznik prowadzi Wilhelma do skarbca. Adso modląc się w kościele, ma niepokojącą wizję. Jej wytłumaczenie naprowadza Wilhelma, na to, jak zdobyć zaginioną księgę z celi Seweryna. Bencjusz mówi, że oddał wolumin Malachiaszowi. Opat chce zakończenia śledztwa. Wilhelm i Adso jeszcze raz idą do biblioteki. Okazuje, że, że ktoś jest w środku.  Dzień siódmy Wilhelmowi i Adso udaje się w końcu wejść do ukrytej komnaty, w której środku siedzi Jorge. Przyznaje się, że za drzwiami jest uwięziony opat, który domyślił się, że to Jorge strzeże tajemnicy biblioteki. W końcu Jorge przyznaje, że ukrywał drugą księgę Poetyki Arystotelesa, według wszystkich zaginioną. Jest ona poświęcona komedii, nie jak pierwsza – tragedii, a Jorge przeciwnik śmiechu nie chce jej ujawnienia. Okazuje się, że mnisi ginęli od trucizny, którą Jorge nasączył karty księgi. Podczas śnienia palców, trucizna dostawała się do organizmu.  Jorge w pewnym momencie zaczyna niszczyć księgę, po czym ucieka. W trakcie szarpaniny Jorge przewraca kaganek (czyli dawną małą lampę), wybucha pożar, który błyskawicznie się rozprzestrzenia. Ogień niszczy wszystko – bibliotekę, gmach, kościół i wszystkie budynki klasztoru.",
        "Author": "Stephen King",
        "ReleaseDate": "1980",
        "Genre": "Kryminał i Thriller, Powieść historyczna"
    },
    {
        "title": "Jacek, Wacek i Pankracek",
        "content": "\\hStreszczenie szczegółowe\\h \\hJacek\\h Jacek po raz pierwszy wybierał się do szkoły. Wstał rano bardzo wcześnie. Następnie obudził babcię, która miała go odprowadzić tego dnia do szkoły. Było jeszcze zbyt wcześnie, więc chłopiec zaczął\noglądać swoje przybory szkolne. Jacek umył się wyjątkowo starannie i zjadł śniadanie. Potem babcia odprowadziła zniecierpliwionego ucznia do szkoły, aż pod same drzwi jego klasy. Jedna z dziewczynek\nnie chciała wejść do klasy i głośno płakała. Jackowi też zrobiło się smutno, że musi się rozstać z babcią. Ponieważ nie był beksą, odważnie wszedł do klasy. \\hWacek\\h Wacek to kolega Jacka z jednej ławki. Na przerwie bawili się razem, ścigali się, a potem Jacek pokazał Wackowi swoją maskotkę: strażaka, który chodzi po drabinie. Na lekcji chłopcy uczyli się pisać\nliterkę „a”. Jacek zapomniał o lasce i pisał same kółka. Wacek mocno przyciskał ołówek, który zaraz się złamał. Chłopiec nie miał temperówki, więc Jacek chętnie pożyczył mu swoją. \\hI Pankracek\\h Do tej samej klasy chodziła jeszcze Basia, dziewczynka z czerwoną kokardą we włosach. Dziewczynka, która na początku głośno płakała, nazywała się Stachurka. Za Jackiem i Wackiem siedział pyzaty\nchłopiec. Na imię miał Pankracek. Chłopcy uznali, że taki mały chłopiec nie może mieć na imię „pan”, i postanowili, że będą do niego mówili Kracek. Pankracek obraził się i powiedział o wszystkim\npani. Pani wyjaśniła, że to takie imię i wcale nie oznacza, że do chłopca mówi się „pan”. Trzej chłopcy: Jacek, Wacek i Pankracek zostali najlepszymi kolegami. \\hA ty sobie stój\\h Stachurka była pilną uczennicą, ale na przerwie stała z boku i nie bawiła się z dziećmi. Wojtaszek i Basia doszli do wniosku, że Stachurka nie chodziła do przedszkola i jest nieśmiała. Jacek, Wacek i\nPankracek też nie chodzili do przedszkola, ale nie wstydzili się bawić z innymi dziećmi. Wacek śmiał się ze Stachurki. Chłopcy szybko włączyli się do zabawy. Obawiali się, by któryś z kolegów nie\npomyślał, że też są wstydliwi. Byli z siebie bardzo dumni. Nagle Wojtaszek i Basia wzięli Stachurkę za ręce i dziewczynka także musiała się z nimi bawić. Uśmiechała się i wkrótce śpiewała razem z\ninnymi dziećmi. Wojtaszek i Basia cieszyli się, a Jacek, Wacek i Pankracek wcale nie byli już z siebie dumni. \\hNiebieski samochód\\h Pankracek przyniósł do szkoły śliczny, niebieski samochód-zabawkę. Można go było nakręcać kluczykiem. Samochód mógł również skręcać. Chłopcy zazdrościli Pankrackowi takiej ślicznej zabawki i prosili\ngo, by pozwolił im się trochę pobawić. Pankracek nie zgodził się, a koledzy obrazili się. Tego dnia nie wracali razem ze szkoły. Jacek szedł z Wackiem, a Pankracek szedł za nimi. \\hOjej, jej, jej!\\h Wacek czekał na kolegów. Mieli go odwiedzić Jacek i Pankracek. Mama ułożyła na talerzu herbatniki i zabrała młodsze siostry Wacka na spacer. Jacek i Pankracek z zainteresowaniem oglądali mieszkanie\nWacka. Wacek tymczasem jadł herbatniki. Nie poczęstował nimi kolegów. Chłopcy najbardziej podziwiali psa. Kleks, bo tak wabił się pies Wacka, był cały czarny, miał tylko jedną białą plamę koło ucha.\nChętnie bawił się z chłopcami. Wacek dał Kleksowi herbatnik i sam zjadł jedno ciastko. Wtedy Jacek zapytał, czy herbatniki są słodkie, Pankracek też miał ochotę spróbować. Wackowi zrobiło się\nokropnie wstyd, bo na talerzu nie było już ani jednego herbatnika. Chłopiec zjadł je sam. Powiedział kolegom, że to były bardzo niedobre herbatniki i teraz boli go brzuch. \\hPatyczki\\h Na lekcji matematyki dzieci układały patyczki, po trzy. Pankracek był bardzo dokładny. Bardzo dobrze ułożył swoje patyczki. Wacek musiał swoje poprawić, a Jacek tak się męczył, że pot pojawił się na\njego czole. Nagle Stachurka poruszyła się i wszystkie patyczki spadły jej na podłogę. Rudy Feluś zaczął się śmiać z dziewczynki, a Wojtaszek szybko wstał z krzesła, pomógł pozbierać patyczki i\nporadził, żeby nie płakała, tylko jeszcze raz szybko je ułożyła. Pani pochwaliła Wojtaszka, a Feluś siedział czerwony jak burak. \\hObywatel Pankracek musi wiedzieć\\h Jacek, Wacek i Kleks bawili się u Pankracka w domu. Na początku Pankracek nie był zadowolony, że przyprowadzili ze sobą Kleksa. Bał się, że pies pobrudzi podłogi i mama będzie się gniewała. Wacek\npotrafił sam posprzątać po Kleksie i Pankracka bardzo to zadziwiło. Chłopcy bawili się kolejką. Wacek włożył czerwoną czapeczkę i wyglądał jak prawdziwy dyżurny ruchu. Pasażerowie, misie i\nkominiarczyk, byli już w pociągu. Pociąg ruszył, gdy nagle pajac, któremu Pankracek użyczył głosu, oświadczył, że chce jeszcze wsiąść. Ale Wacek - dyżurny ruchu - nie pozwolił. Pankracek obraził się.\nWidząc zachowanie Pankracka, chłopcy zastanawiali się, czy on kiedyś jechał pociągiem lub tramwajem. Jest oczywiste, że do jadącego pociągu nie wolno wsiadać. Chłopcy wytłumaczyli sobie, że zaraz\npojedzie drugi pociąg, i bawili się dalej. Kiedy Pankracek z pajacem kupowali bilety, Kleks pozbierał zabawki i zaniósł je do kąta. W ten sposób zabawa się zakończyła. \\hWszyscy, wszyscy!\\h Basia narysowała tramwaj, ale nie wyszedł jej ładnie i chciała poprawić rysunek. Nie miała gumki i postanowiła ją pożyczyć od Pankracka. Chłopiec odmówił. Miał nową, różową gumkę i bał się, że się\nzetrze. Basia pożyczyła gumkę od Jacka i poprawiła rysunek. Następnego dnia dzieci robiły wyklejanki. Stachurka wyklejała pociąg. Wagony zrobiła na czarno, ale zabrakło jej papieru na lokomotywę.\nRozglądała się po klasie. Nikt poza Pankrackiem nie miał czarnego papieru. Pankracek nie chciał pożyczyć. Choć skończył już swój obrazek, uznał, że czarny papier jeszcze mu się kiedyś przyda.\nStachurka wykleiła lokomotywę na zielono. Któregoś dnia Pankracek zapomniał wziąć z domu ołówek. Siedział smutny, ponieważ bał się, że dzieci będą pisały literki, a on musi siedzieć i patrzeć. Pani zrobiła minę, jakby na coś czekała, i\nwszystkie dzieci, nie tylko Jacek i Wacek, wyciągnęły ręce z ołówkami. Każde dziecko w tej klasie chciało pożyczyć Pankrackowi ołówek. Chłopcu zrobiło się wstyd: za różową gumkę, czarny papier,\ntamten niebieski samochód. \\hKasztanowe ludziki\\h Tym razem chłopcy bawili się u Jacka w domu. Jacek przygotował swoje zabawki: łódkę z żaglem i drewniany samochód, w którym znajdował się kierowca z filcowego materiału. Przygotował również kasztany,\nz których chłopcy zrobili kasztanowe ludziki. Wacek zrobił murarza, Jacek kierowcę, a Pankracek lotnika. Skonstruował mu również papierowy samolocik i ludek Pankracka szybował w powietrzu. Wackowi i\nJackowi bardzo się to spodobało. Ich ludziki też zostały pilotami, bo pilot jest według nich najważniejszy. Przyszła mama Jacka. Chciała zobaczyć, jak chłopcy się bawią. Jacek, Wacek i Pankracek byli\nzmartwieni, bo ich dom nie był jeszcze skończony i nie mieli czym się pochwalić. Zostawili samochód, ponieważ bawili się ludzikami, z których każdy był lotnikiem. Chłopcy zastanawiali się, który\nzawód jest najważniejszy. \\hCoś nie tak\\h Feluś ciągnął Basię za warkocze i dziewczynka rozpłakała się. Dzieci nazwały ją beksą. Wackowi nie spodobało się to i szturchnął z całej siły Felusia. Ten zachwiał się i uderzył łokciem o klamkę. Nie\npłakał, ale był zły na Wacka. Chociaż Wacek stanął w obronie Basi, Jackowi i Pankrackowi nie spodobało się zachowanie kolegi. Jacek doszedł do wniosku, że należałoby najpierw wytłumaczyć Felusiowi,\nże nieładnie postępuje, ciągnąc koleżankę za włosy. \\hNie o wszystkim\\h Babcia przyszła po Jacka do szkoły. Mieli iść razem do fryzjera. Wacek i Pankracek przyszli się przywitać i babcia zapytała ich, co ciekawego wydarzyło się w szkole. Chłopcy chwalili się, że Jacek\ndostał piątkę z pisania, a Wojtaszek z rachunków. Opowiadali, że jedna z dziewczynek umie grać na fortepianie. Wacek powiedział, że był dyżurnym i sprawdzał, czy dzieci mają czyste ręce. Ale nie o\nwszystkim można było powiedzieć. W pierwszej klasie są dzieci, które mają kłopoty z nauką, i o tych kolegach chłopcy nie chcieli opowiadać. \\hKolorowe bukiety\\h Pierwszaki poszły na jesienny spacer do lasu. Razem z nimi poszedł Kleks, pies Wacka. Dzieci zbierały kolorowe liście na bukiety, a Kleks biegał po lesie. Chłopcy zastanawiali się, czy Kleks to pies\nmyśliwski, ale Wacek nie wiedział. Gdy już nazbierali żółtych i czerwonych liści, Kleks zaczął ujadać, zwęszył jeża, który urządził sobie legowisko z liści pod drzewem. Kiedy wrócili na boisko\nszkolne, dzieci z innych klas podziwiały ich kolorowe bukiety. Jeden z chłopców ze starszej klasy, Franek, poprosił nawet Basię, żeby podarowała mu kilka ładnych liści, ale dziewczynka nie chciała\nsię podzielić. Franek skrzywił się i nazwał pierwszaków maluchami, a potem niechcący wszedł w kałużę. Nazwanie pierwszaków maluchami było obrazą, więc one zaczęły się z niego śmiać, że choć jest\nduży, nie uważa. Pani usłyszała to i gniewała się na dzieci. \\hKto widział czarnego pieska?\\h Wacek przyszedł do szkoły bardzo smutny. Jego ulubieniec, Kleks, zginął. Chłopiec płakał i Stachurka poprosiła panią o pomoc. Wszystkie dzieci z pierwszej klasy zaofiarowały swoją pomoc w\nposzukiwaniach, a pani napisała ogłoszenie. Dzieci z wszystkich klas w szkole czytały ogłoszenie, ale nikt nie widział czarnego pieska. \\hŻeby tak było naprawdę\\h Ola nie odrobiła zadania z matematyki, na dodatek skłamała, że w jej książce nie ma takiego zadania. Pierwszakom było przykro, że ich klasę nazwano kłamczuchami. Ola obiecała, że nie będzie więcej\nkłamać. Nie tylko Ola miała kłopoty w nauce. Wacek też nie był dobry z matematyki, a Feluś brzydko pisał. Pankracek obiecał pomóc Wackowi i Oli w nauce. Pozostałe dzieci też postanowiły sobie\npomagać, tak żeby nie tylko dwójek, ale nawet trójek nie było. \\hKoledzy\\h Wackowi zginął pies i bardzo się z tego powodu smucił. Koledzy i koleżanki z klasy próbowali go rozweselić. Wojtaszek chciał mu podarować rybki, ale z rybkami nie można się bawić ani wyjść na spacer.\nJacek przyniósł glinianego ptaszka. Gdy mu się dmuchnie w ogon, to ptaszek gwiżdże. Wszystkie dzieci w klasie bawiły się ptaszkiem, cieszyły się, tylko nie Wacek. Nie można porównać glinianej zabawki\nz żywym pieskiem. Nagle do klasy wpadł Franek z czwartej klasy, ten sam, który kąpał się w kałuży, i zapytał o Wacka. Dzieci pomyślały, że chce się zemścić za drwiny z niego i za to, że nie chciały\nsię podzielić kolorowymi liśćmi. Frankowi jednak nie chodziło o zemstę. Zawołał swoich kolegów i chłopcy przynieśli Kleksa, zgubionego pieska. Błąkał się po lesie, nie mógł znaleźć drogi do domu.\nDzieci serdecznie dziękowały. Franek uznał, że pierwszaki to też koledzy, bo chodzą przecież do tej samej szkoły. \\hCzy tylko w szkole?\\h Jacek bawił się ciężkimi kulkami, puszczał je na podłogę i z przyjemnością słuchał, jak stukają. Mama, tata i babcia właśnie zamierzali posłuchać koncertu radiowego. Kilka razy zwracali Jackowi\nuwagę, prosili, by znalazł sobie inną zabawę, nie przeszkadzał, ale chłopiec nie słuchał. Pomyślał, że jeśli nie wolno mu rzucać kulkami, to będzie nimi żonglował. Kulki potoczyły się po podłodze i w\nkońcu babcia odebrała chłopcu zabawkę. Rodzice zaczęli się zastanawiać, czy w szkole Jacek tak samo słucha swojej pani, jak w domu rodziców. Chłopiec zapewnił, że słucha, bo w szkole musi być\ngrzeczny. Mama zdziwiła się i zasmuciła: czy tylko w szkole Jacek musi być grzeczny? \\hO co się gniewamy?\\h Nadeszła zima. Chłopcy bardzo się z tego powodu ucieszyli i w drodze do szkoły wymyślali zajęcia na przerwę. Postanowili, że ulepią bałwana. Wacek przechwalał się, że potrafi jeździć na łyżwach,\nPankracek nic nie mówił, bo twarz miał zakrytą szalikiem. Jacek w ogóle nie miał łyżew. Wacek naśmiewał się z niego, że nie jest prawdziwym sportowcem. Jacek się obraził. Gniewając się, nazwał Kleksa\nstarą małpą. Teraz Wacek się obraził. Chłopcy pobiegli do szkoły, ale każdy osobno. Pankrackowi było przykro, że koledzy gniewają się na siebie. Postanowił ich pogodzić. Pokazał im swoje śrubki. Chciał, żeby znów bawili się razem, ale oni odmówili. Byli obrażeni na siebie i nie\nodzywali się na przerwach oraz na lekcjach. Po lekcjach chłopcy wyszli na podwórko. Śnieg był tutaj zmieciony pod płot. Można było z niego ulepić bałwana, ale każdy z chłopców patrzył w inną stronę.\nPankracek zrobił kulę ze śniegu i ze złością rzucił ją w stronę Wacka, potem drugą w kierunku Jacka. Chłopcy również rzucili kulki w jego stronę, zaczęli się wzajemnie okładać śnieżkami. W ten sposób\nzapomnieli o urazach. \\hPankracek pomaga w rachunkach\\h Pankracek miał pomagać Wackowi w rachunkach. Mama Wacka była bardzo dumna z chłopca, cieszyła się, że jest taki koleżeński. Pankracek i Wacek zamknęli się w pokoju, ale zamiast usiąść do lekcji,\nWacek oglądał czerwony samochodzik, a potem urządzili wyścig żabek. Mieli się bawić tylko przez chwilę, jednak zabawa żabkami przedłużyła się. Kiedy się spostrzegli, wybiła szósta godzina i Wacek\nmusiał wracać do domu. Obiecali sobie, że jutro znów się spotkają i zrobią wyścig żabek. Może trochę pouczą się matematyki. \\hWłaśnie!\\h Jacek dostał łyżwy. Razem z Wackiem i Pankrackiem codziennie chodził na ślizgawkę. Za płotem stała Ola i podziwiała, jak chłopcy się ślizgają. Najlepiej jeździł Feluś, ale Wacek i Pankracek równie\ndobrze jeździli. Ola też chciała spróbować, ale nie miała swoich łyżew. Poza tym Wacek powiedział jej, że trudno jest nauczyć się jeździć na łyżwach. Stachurka podjechała do Oli i pożyczyła jej swoje\nłyżwy. Ola próbowała się ślizgać, ale ciągle się przewracała. Jacek z Wackiem zaczęli się śmiać. Stachurka prosiła o pomoc Pankracka, ale chłopiec odmówił. Wystarczy, że pomagał Oli z matematyki.\nWacek też nie chciał pomóc. Feluś podjechał do Oli, podał koleżance rękę i dziewczynka już się nie przewracała. Wackowi i Pankrackowi zrobiło się wstyd. \\hNasze i wasze\\h Minęła zima i było coraz cieplej. Jacek, Wacek i Pankracek wybrali się na spacer do lasu. Wacek opowiadał o nowym sąsiedzie, Majaku. Chłopiec nie wiedział, jak nowy kolega ma na imię. Tak naprawdę\nnie podobał mu się. Na skraju lasu rozkwitły liliowe fiołki, pięknie pachniały, więc chłopcy zatrzymali się na chwilę. Jackowi bardzo się podobały i nie chciał bawić się z kolegami w chowanego. Pankracek doradził mu,\nżeby sobie ich narwał, i chłopcy zaczęli zrywać kwiatki. Fiołki szybko zwiędły, więc chłopcy je wyrzucili. Pomyśleli, że kwiaty w lesie są niczyje i żadnej szkody nie zrobili. Wracając do domu, spotkali trzech mężczyzn, znajomych Wacka, którzy również szli na spacer, chcieli popatrzeć na pierwsze, wiosenne kwiaty. Chłopcy przyspieszyli, wiedzieli, że tam, dokąd poszli\nmężczyźni, nie ma już wiosennych kwiatów. Następnego dnia uczniowie drugiej klasy opowiadali, że widzieli w lesie polankę, na której było wiele zniszczonych wiosennych kwiatów. Kwiaty należą do\nwszystkich i dlatego nie wolno ich niszczyć. \\hPatykowa wina\\h Jacek, Wacek i Pankracek wymyślili zabawę z patykami. Rzucali nimi i obserwowali, czyj patyk poszybuje dalej. Wacek rzucił z rozmachem i patyk poszybował prosto w okno pani Majakowej. Chłopiec rozbił\nszybę. Po chwili usłyszeli krzyk zdenerwowanej kobiety. Chłopcy zdrętwieli ze strachu. Kto wybił szybę? Żaden z chłopców nie czuł się winny. Szybę wybił patyk. Chłopcy usiedli na deskach, leżących\nniedaleko domu, i czekali na to, co będzie dalej. Pani Majakowa denerwowała się. Chłopcy słyszeli, że złościła się na Pietrka, nowego kolegę z sąsiedztwa. Pietrek ciągle coś psocił i dostawał za to\nlanie. Chłopcom na chwilę ulżyło. Wina spadła na Pietrka, a oni spokojnie mogli bawić się dalej. Żaden z nich jednak się nie ruszył. I nagle zobaczyli Pietrka: szedł spokojnie do domu, nie wiedząc o\nniczym. Wacek i jego koledzy na widok Pietrka zeskoczyli z desek i pobiegli do mieszkania pani Majakowej, by opowiedzieć o całym zdarzeniu. \\hMoże zdążą, może nie\\h Powoli zbliżał się koniec roku szkolnego. Pierwszoklasiści martwili się o swoje stopnie. Co prawda, niektórzy już je poprawili, ale w dalszym ciągu Feluś miał parę dwójek z matematyki, a Wacek,\nchociaż nie robił już kleksów, ciągle pisał niestarannie. Dzieci przeraziły się na myśl, że któreś z nich mogłoby nie przejść do następnej klasy. Feluś postanowił, że bardziej przyłoży się do nauki i\nnie będzie spędzał zbyt wiele czasu na boisku szkolnym, a Wacek i Pankracek zawstydzili się, kiedy przypomnieli sobie, jak wygląda ich wspólna nauka. Nie mogli już bawić się żabkami. Basia umówiła\nsię z Olą, a Wojtaszek z którymś z kolegów. Wszyscy chcieli jak najszybciej poprawić stopnie. \\hPrawdziwy sportowiec\\h Wszystkie dzieci z pierwszej klasy przyszły obejrzeć wyścigi rowerowe. Jednym z uczestników był Jacek. Pierwsze stanęły do zawodów małe dzieci na hulajnogach, potem trochę starsze na trzykołowych\nrowerkach, Jacek miał rower na dwóch kołach. Wystartowali czwórkami. W grupie Jacka byli jeszcze piegowaty chłopiec i dwie dziewczynki. Jacek wysunął się do przodu, ale w pewnym momencie łańcuch\nspadł mu z koła i musiał się zatrzymać. Cała klasa dopingowała Jacka. Wacek z Pankrackiem weszli na ławeczkę i krzyczeli do Jacka, żeby poprawił łańcuch i jechał dalej. Tymczasem Jacka dogoniło już\ndwóch przeciwników. Chłopiec zeskoczył z roweru, poprawił łańcuch i wskoczył z powrotem. Jechał dalej i dogonił zawodników, minął ich i po chwili jako pierwszy minął linię mety. Cała klasa krzyczała\nz radości. Tata był dumny z Jacka, który zachował się jak prawdziwy zawodnik: mimo usterki dokończył wyścig i zwyciężył. Potem tatuś Jacka zaprosił całą klasę na lody. \\hMogło być więcej\\h Nadszedł koniec roku szkolnego, pierwszaki w strojach galowych odebrały świadectwa. Wszyscy zdali do drugiej klasy, ale nie każdy uczeń był zadowolony ze swojego świadectwa. Tylko Pankracek, Basia i\nWojtaszek mieli „bardzo dobrze” na świadectwie i otrzymali w nagrodę śliczne książeczki, pozostałe dzieci mały „dobrze” i nawet „dostatecznie”. Wszystkie dzieci w klasie obiecały sobie, że na drugi\nrok będą mieć najlepsze stopnie. \\hList od Wacka\\h Nadeszły wakacje i Wacek wyjechał na kolonie. Obiecał Jackowi i Pankrackowi, że napisze do nich list. Chłopcy czekali niecierpliwie. Wacek był dobrym kolegą i napisał list. List był krótki. Zawierał\ninformację o tym, że na koloniach jest bardzo przyjemnie. Jacek i Pankracek czytali list, śmiali się z przygód Wacka, wreszcie natknęli się na zdanie: „myjemy słodkie ciasto codziennie”. Zdziwili\nsię. Po co Wacek myje ciasto? Jest brudne? A może takie lepiej smakuje? Babcia Jacka właśnie upiekła drożdżowe bułeczki z marmoladą i poczęstowała chłopców. Jacek i Pankracek postanowili sprawdzić,\njak smakuje umyte ciasto, i włożyli bułeczki do wody. Dobrze je namydlili i spróbowali. Bułeczki zrobiły się miękkie i wcale nie smakowały. Chłopcy odłożyli bułeczki. Wrócili do listu Wacka.\nZorientowali się, że chłopiec zrobił błąd, połączył dwa słowa razem i oni źle go zrozumieli. \\hKlasa II d\\h Wakacje minęły i znów trzech chłopców znajomą drogą maszerowało do szkoły. Dołączyła do nich Stachurka, mocno opalona, zadowolona, że rozpoczął się nowy rok szkolny. Dziewczynka obiecała sobie i\nswojej mamie, że w tym roku będzie miała same piątki. Niedaleko szkoły minęli płaczącą dziewczynkę. Stachurka dziwiła się, dlaczego ta mała płacze. Pewnie przyszła do pierwszej klasy. Dzieci z\nradością wbiegły do szkoły, obejrzały nowe ławki i kwiaty na parapetach okien, szczęśliwie rozpoczęły nowy rok szkolny.",
        "Author": "Wanda Chotomska",
        "ReleaseDate": "1958",
        "Genre": "Książki dla młodzieży"
    },
    {
        "title": "Jak Wojtek został strażakiem",
        "content": "\\hStreszczenie szczegółowe\\h Utwór jest napisany wierszem. Na wstępie dowiadujemy się, że do wsi Kozie Różki prowadzą kręte dróżki. Wioska ta słynie już od dawna ze straży pożarnej, która jest najdzielniejsza w gminie. Wóz strażacki jest czerwony i ma szerokie koła. W środku znajdują się różne sprzęty, takie jak: gaśnice, drabiny, sikawki i pompy. Strażacy to młodzi i odważni chłopcy. Są z nich dumni zarówno mieszkańcy wsi, jak i osoby spoza Kozich Różek. Każdy strażak ubrany jest w mundur, ma toporek ze stali i lśniący hełm, w którym odbijają się promienie słońca. W samym środku wsi stoi budynek Ochotniczej Straży Pożarnej. Kiedy bije dzwon, alarmujący o pożarze, dzielni strażacy ruszają na pomoc, nieważne, czy pożar wybuchł w dzień, czy w nocy. Ochotnicza Straż Pożarna zawsze przybywa pierwsza na miejsce. W sobotnie wieczory w remizie strażackiej odbywają się zabawy. Gra orkiestra strażacka, a strażacy tańczą przy dźwiękach skrzypiec, talerzy, bębenka i klarnetu. Dziewczęce warkocze wirują w powietrzu, a starsi przyglądają się z radością, jak bawi się młodzież. Tańce obserwuje także Wojtek i z podziwu otwiera szeroko oczy. Chłopiec chce służyć w straży pożarnej. Marzy o tym, żeby iść ze strażakami w ogień i ratować ludzi z pożaru. Strażacy radzą chłopcu, żeby poszedł do kowala, Bonifacego, który jest komendantem straży pożarnej. Chociaż ma groźną minę, jest człowiekiem o złotym sercu, czyli szczerym, uczciwym i dobrym. Komendant Bonifacy pokręcił wąsem. Choć doceniał dobre chęci Wojtka, uznał, że chłopiec jest jeszcze za mały, żeby zostać strażakiem. Musi dorosnąć i przemienić się z Wojtka w Wojciecha. Chłopiec wraca do domu smutny. Nie cieszy go ani las, ani książka i zeszyt, ani nawet zabawa. W nocy marzy o tym, by przyśnił mu się wóz strażacki i orkiestra. Wojtek zasypia nad ranem.  W Kozich Różkach nastał pogodny poranek. Na niebie nie ma ani jednej chmurki. Panuje gwar. Rozpoczynają się żniwa. Mieszkańcy idą pracować w polu. Wojtek zostaje sam w zagrodzie (w gospodarstwie). Nad wsią zbierają się chmury. Niektóre przypominają żagle, a inne — watę... Zbliża się burza. Słychać już grzmoty. Zaczyna padać deszcz. Wojtek słyszy huk. Piorun uderzył w dom sąsiada. Pali się. Wojtek słyszy płacz dziecka. To synek sąsiadów — Henio. Wojtek wybija szybę i wynosi chłopca z płonącego domu, a następnie biegnie do remizy strażackiej. Bije w dzwon, aby zaalarmować strażaków. Chłopcy pracujący przy żniwach słyszą dźwięk dzwonu i wóz strażacki natychmiast wyjeżdża z remizy. Strażacy gaszą pożar, a komendant straży, Bonifacy pyta, kto bił na alarm i wyniósł małego Henia z płonącego budynku. Nagle ktoś woła i wskazuje na Wojtka. Mieszkańcy Kozich Różek otaczają chłopca i ściskają go serdecznie. Komendant Bonifacy podaje mu dłoń i dziękuje chłopcu. Serce Wojtusia bije radośnie. Komendant stwierdza, że czyn chłopca przemienił go z Wojtka w Wojciecha. Mały bohater w nagrodę otrzymuje hełm i dołącza do Ochotniczej Straży Pożarnej. Chłopiec wraca szczęśliwy do domu, ponieważ został prawdziwym strażakiem. Od tego momentu jeździ w wozie strażackim obok Bonifacego, a jego zadaniem jest nadawanie sygnału, który informuje mieszkańców o tym, że odważni strażacy ruszyli, by gasić pożar.",
        "Author": "Czesław Janczarski",
        "ReleaseDate": "1958",
        "Genre": "Książki dla młodzieży"
    },
    {
        "title": "O krasnoludkach i o sierotce Marysi",
        "content": "\\hStreszczenie szczegółowe\\h Bohaterowie Jasia i Małgosi to rodzeństwo, które mieszka wspólnie z ojcem – ubogim drwalem i macochą. Sytuacja rodziny jest katastrofalna. Nie mają za co żyć i jak się utrzymać. Macocha namawia więc ojca Jasia i Małgosi do porzucenia dzieci. Ojcu nie przychodzi to łatwo, początkowo nie chce on dopuścić do takiego rozwiązania, ale ostatecznie ugina się wobec planów żony. Macocha okazuje się bowiem nieustępliwa i bardzo okrutna.  Jaś i Małgosia mieli okazję podsłuchać rozmowę ojca i macochy. Postanowili się więc przygotować na to, co ich czeka. W nocy Jaś wymknął się z domu i nazbierał sporo białych kamyków. Kiedy razem z ojcem następnego dnia rodzina wyruszyła do lasu, Jaś po drodze zaczął rozrzucać kamienie. W ten sposób oznaczał trasę powrotną do domu.  Kiedy doszli do głębi lasu, dzieci zostały same. Rodzice obiecali co prawda, że wrócą po nie wieczorem, ale Jaś i Małgosia wiedzieli już, że to kłamstwo. Dzięki znakom pozostawionym na drodze przez Jasia udało się im jednak wrócić do domu.  Macocha nie zamierzała się poddać. Mimo iż ojciec ucieszył się na widok dzieci, żona przekonała go, że jeszcze raz musi je porzucić. Tym razem jednak zadbała, aby Jaś nie mógł zebrać tak przydatnych mu kamyków. Zamknęła dzieci na klucz w pokoju. Jaś i Małgosia byli przerażeni. Gdy nastał ranek, rodzice ponownie szykowali się do wyprawy. Macocha dała Jasiowi bochenek chleba, który miał im wystarczyć na cały dzień. Jaś postanowił go wykorzystać jak kamyki – zamiast pożywienia miał się stać oznaczeniem drogi powrotnej do domu. Idąc przez las, Jaś rzucał za siebie okruchy bochenka, licząc, że pomogą one znaleźć drogę do domu. Rodzice ponownie zostawili dzieci w lesie, jeszcze raz obiecując, że wrócą po nie wieczorem. Tak się jednak oczywiście nie stało. Dzieci od początku zdawały sobie sprawę, że to kłamstwo. Jaś i Małgosia samodzielnie postanowili więc wrócić do domu. Na początku szli po śladach rozrzuconych kawałków chleba, niestety jednak było ich coraz mniej. Większość zjadły ptaki. W efekcie dzieci nie miały jak znaleźć drogi powrotnej. Zamiast iść w stronę domu, wchodziły coraz głębiej w las, aż całkiem się zgubiły. Ponieważ bochenek został wykorzystany w innym celu, Jaś i Małgosia szybko zaczęli być głodni. Dopadło ich także zmęczenie. Cała noc i cały dzień wędrówki szybko zaczął dawać się dzieciom we znaki. W południe Jaś i Małgosia spotkali jednak małego ptaszka, który wyjątkowo pięknie śpiewał. Dzieci postanowiły podążyć jego śladem. Idąc za nim, dotarły w końcu do wyjątkowej chatki. Była ona zbudowana z chleba, ciasta i cukru. Ponieważ dzieci były bardzo głodne, niewiele myśląc, szybko zaczęły zjadać domek. W pewnym momencie drzwi do chatki się otworzyły i stanęła w nich staruszka. Mimo że była przygarbiona, wydawała się Jasiowi i Małgosi sympatyczna. Zaprosiła dzieci do środka i poczęstowała łakociami. Najedzone rodzeństwo szybko zaczęło opadać z sił, staruszka ułożyła je więc w ciepłych łóżeczkach.  Niestety sielanka nie trwała zbyt długo. Już nad ranem okazało się, że staruszka to tak naprawdę zła czarownica, która marzyła o tym, by zjeść dzieci. Postanowiła jednak najpierw trochę o nie „zadbać”. Jasia zamknęła w chlewiku, aby go nieco utuczyć i dopiero potem zjeść. Karmiła go aż cztery tygodnie, chłopak jednak za nic w świecie nie chciał przytyć. Nie była to jednak do końca prawda. Czarownica „jakość” Jasia sprawdzała, dotykając jedynie jego paluszka, ale sprytny chłopiec, zamiast podawać jej dłoń, wystawiał znalezioną w chlewie kość. Wiedźma była ślepa, więc nie zorientowała się, że coś jest nie tak. W końcu jednak po miesięcznym oczekiwaniu poddała się i postanowiła zjeść chłopca niezależnie od jego wagi. Tutaj do akcji wkroczyła Małgosia. Postanowiła ona uratować brata. Podstępem sprowadziła czarownicę pod piec i ją do niego wepchnęła. Dziewczynka zamknęła drzwiczki do pieca, a czarownica została w środku. Kobieta spłonęła, a dzieci w końcu mogły ruszyć w drogę powrotną do domu. Przed opuszczeniem chatki znalazły w niej jeszcze kamienie i perły – drogocenne skarby, które dzieci postanowiły zabrać ze sobą.  Podczas drogi powrotnej nie obyło się oczywiście bez problemów. Trzeba było pokonać rzeczkę. W przeprawie Jasiowi i Małgosi pomogła kaczuszka. Po przekroczeniu rzeczki dalsza droga nie stanowiła już problemu. Dzieci wróciły do domu. Okazało się, że w międzyczasie zła macocha umarła. Dzięki klejnotom ze skrzynki wiedźmy życie rodziny mogło toczyć się dalej w spokoju.",
        "Author": "Maria Konopnicka",
        "ReleaseDate": "1895",
        "Genre": "Książki dla młodzieży, Fantastyka"
    },
    {
        "title": "Kapelusz za sto tysięcy",
        "content": "\\hStreszczenie szczegółowe\\h  Powieść podzielona jest na rozdziały i pisana w pierwszej osobie. Narratorem jest Krysia, która opowiada całą historię. Sobota Byłam szefem gangu W sobotę padał deszcz. Narratorka wyjechała z rodzicami i bratem na wakacje nad morze do Nieborza. Nazywa się Krystyna Cuchowska, ale uważa, że powinna być chłopcem. Idzie do VI klasy. Mieszka w Warszawie na Saskiej Kępie i przewodzi gangowi, jako Dziewiątka. Wygrała przewodnictwo w walce, dzięki temu, że zapisała się na dżudo. Dziewczynka opowiada o Nieborzu i dziwnych nazwach ulic, które brzmią, jakby je ktoś wymyślał dla żartu. W pogodne dni wszyscy spędzają czas na plaży, a w niepogodne – w kawiarni Jantar, albo na tarasie hotelu Pod Trzema Żaglami. Większość osób jest poparzona słońcem, dlatego Nieborze wygląda, jak wioska indiańska. Bohaterka marzy o przygodzie. SPOTKANIE Z ORNITOLOGIEM Po dwóch upalnych dniach pogoda się zepsuła i zaczęło padać. Tata i Jacek poszli na ryby, a mama grała w brydża. Krysia chciała zbierać bursztyny z mamą, ale w końcu poszła sama. Wyobrażała sobie, że zbiera kawałki złota, znajdując kolejne bursztyny. Nagle do zauważonego znaleziska schylił się jakiś chłopak, uznając je za swoje. Po krótkiej wymianie zdań nieoczekiwanie został powalony na ziemię. Dziewczynka poinformowała go, że jest szefem gangu i ostrzegła, żeby z nią nie zadzierał. Chłopiec za to odgrażał się, że jest ornitologiem. Po chwili zaczęli już rozmawiać normalnie, a Krysie zaciekawiły gniazda ptaków, o których opowiadał nieznajomy. Miał na imię Maciek i mieszkał w Marysieńce na ulicy Słowiczej. Dzieci umówiły się, że jeszcze się spotkają. TO NIE MÓJ KAPELUSZ Krysia wracała z plaży ze słoiczkiem pełnym bursztynów i postanowiła wstąpić do kawiarni Jantar na rurkę z kremem. Kawiarnia była pełna ludzi. Dziewczynka powiesiła mokrą pelerynę na wieszaku obok dwóch takich samych kapeluszy z beżowej popeliny, które zwróciły jej uwagę. Jedząc rurkę z kremem, zauważyła bardzo eleganckiego mężczyznę z fajeczką w ustach, który zabrał jeden z kapeluszy i wyszedł z kawiarni. Bohaterka nazwała go Gogusiem. Chwilę później do wieszaka podszedł niedbale ubrany, łysy mężczyzna i sięgnął po drugi kapelusz. Zorientował się, że kapelusz, który trzyma w rękach, nie jest jego. Krysia od razu do niego podeszła i powiedziała, że widziała człowieka, który zabrał drugie nakrycie głowy i może go poszukać. Mężczyzna nieśmiało skorzystał z uprzejmości dziewczynki, ale Goguś zniknął. Krysia wróciła, przestawiła się jako szefowa gangu. Nieznajomy ucieszył się, sądząc, że otrzyma pomoc w znalezieniu kapelusza. Krysia mówiła mu wprawdzie, że przecież obydwa są takie same, ale mężczyźnie zależało na ponownej zamianie. Poprosił, aby dziewczynka powiedziała tamtemu człowiekowi, że zamieniony kapelusz czeka na niego w Jantarze. MOŻE PANA DUCH BYŁ W JANTARZE? Po zjedzeniu rurek Krysia poszła na spacer uliczkami Nieborza. Nagle dziewczynka zobaczyła Gogusia. Podeszła do niego i powiedziała, że pomyłkowo zamienił kapelusze i właściwy jest do odbioru w Jantarze. Mężczyzna stwierdził, że to bzdura, ponieważ nie było go dziś w kawiarni. Uwagę Krysi zwróciła nienabita fajeczka, którą rozmówca nie wiadomo po co trzymał w ustach. Goguś powtarzał, że to jakaś pomyłka i pokazał swój monogram WK na wkładce kapelusza, po czym zniecierpliwiony poszedł w swoją stronę. Dziewczynka postanowiła go śledzić. Stwierdziła, że wyszła z domu jako szefowa gangu, a wraca jak detektyw. PRZEPRASZAM, JAK SIĘ PAN NAZYWA? Krysia próbowała rozwiązać zagadkę zamienionych kapeluszy podczas popołudniowego spaceru, gdy spotkała łysego mężczyznę z kawiarni. Okazało się, że idzie do kawiarni zapytać, czy ktoś oddał jego kapelusz. Poszli razem. Dziewczynka nie zdradziła, że spotkała Gogusia, tylko jak przystało na detektywa, zadawała rozmówcy szereg pytań, które miały jej pomóc w śledztwie. Dowiedziała się, że zaginiony kapelusz nie miał monogramu, za to pod wkładką włożony był kawałek gazety. Co więcej, niepozorne nakrycie głowy warte było tyle, co cena zakupu, ale niebawem mogło się okazać, że to kapelusz za sto tysięcy, albo więcej. Rozmówca nie chciał jednak zdradzić powodu nagłej zmiany wartości. Dowiedziała się także, że nieznajomy jest wiolonczelistą i nazywa się Walery Kolanko. Poprosiła, aby obejrzeć kapelusz zostawiony w kawiarni i okazało się, że w środku znajduje się monogram WK! Wiolonczelista jednak uparcie twierdził, że to nie jego kapelusz, pozostając jednocześnie nieco tajemniczym. PTASZEK NA SIEDEM LITER Krysia analizuje wszystkie informacje, próbując zrozumieć, dlaczego obydwa kapelusze mają monogramy, żaden z nich nie należy do wiolonczelisty, a Goguś wypiera się wizyty w kawiarni. Postanawia śledzić wiolonczelistę. Kolanko zniknął za murem i dziewczynka gubi go w dżungli roślin. Niespodziewanie zatrzymał ją staruszek na wózku, dopytując, co robi na prywatnym terenie. Krysia odpowiada, że szuka ptaków, bo jest ornitologiem. Na to kaleka poprosił o pomoc w odgadnięciu hasła w krzyżówce: co to za ptak na 7 liter, zaczyna się na „m” i kończy na „t”, ale dziewczynka nie wiedziała. GOGUŚ ODBIERA DEPESZĘ Bohaterka analizowała fakty, idąc przez miasteczko. Przed hotelem Pod Trzema Żaglami zobaczyła Gogusia i zaczęła go śledzić. Mężczyzna, mijając dziewczynkę, udał, że jej nie widzi, po czym poszedł na pocztę. Krysia weszła za nim do budynku. Okazało się, że Goguś dostał depeszę z Warszawy. Po wyjściu z urzędu przeczytał ją, po czym potargał i rzucił na ziemię. Dziewczynka pozbierała kawałki papieru, aby złożyć je w całość. „KAPELUSZ PEŁEN DESZCZU” Krysia pobiegła do Marysieńki do Maćka, aby poskładać depeszę. Poznała tam babcię chłopca, która uwielbiała czytać kryminały, toteż postanowiła pomóc dzieciom w rozwikłaniu zagadki. Dziewczynka opowiedziała całą historię zaginionego kapelusza babci i Maćkowi, po czym zabrali się do składania podartej depeszy. Okazała się, że brakuje kilku fragmentów i treść jest niezrozumiała. Rozszyfrowali tylko: „SPE….. – ZA……….. NA – SIĘ – SIO MEGO – BM – KAPELUSZ – PEŁEN – DESZCZU – MARABUT Na górze figurował adres: … SŁAW - …ASIEWICZ – NIEBORZE – POST RE…” Babcia stwierdziła, że „Kapelusz pełen deszczu” to tytuł sztuki teatralnej. Maciek dodał, że marabut to egzotyczny ptak. Wówczas Krysia zorientowała się, że marabut to także brakujące hasło w krzyżówce kaleki. Babcia poradziła, aby sprawdzić w kawiarni, czy ktoś nie odniósł już kapelusza. Niedziela KWIATY DLA PANI MONIKI Pogoda nadal była kiepska. Tata szykował się z Jackiem na ryby, a mama na brydża. Krysia nadal próbowała rozwikłać zagadkę i robiła listę pytań, na które chciała znaleźć odpowiedź. Po śniadaniu wyszła na spacer i spotkała Gogusia pod hotelem, ale tym razem ubrany był w sportowy strój. Uwagę dziewczynki zwróciła nierozłączna, wygasła fajeczka, którą mężczyzna cały czas trzymał w ustach. Nagle Goguś poprosił Krysię, aby w jego imieniu zaniosła kwiaty do Moniki Płoszańskiej. Dziewczynka spytała, dlaczego mężczyzna minionego dnia wypierał się wizyty w kawiarni, ale Goguś stwierdzi, że widzi Krysię pierwszy raz w życiu i nic nie wie o kapeluszu. Mimo wszystko Krysia postanawia dostarczyć kwiaty, aby więcej się dowiedzieć. GOGUŚ DOSTAJE KOSZA Krysia udała się z kwiatami do pokoju nr 23. Ujrzała piękną, młodą kobietę w płaszczu kąpielowym. Wręczyła jej kwiaty, opisując amanta, jako podejrzanie wyglądającego z wygasłą fajką w zębach. Kobieta zaśmiała się i wzgardziła kwiatami. Krysia ponaglała ją, aby choć przeczytała liścik. Gdy to zrobiła, dała karteczkę dziewczynce, komentując, że adorator się nie wysilił. Napisał, że zaprasza kobietę do kawiarni Jantar i że jest urzeczony jej urodą. Nieznajoma dała dziewczynce 20 zł, podziękowała za fatygę i kazała odnieść kwiaty z powrotem. Krysia myślała, że kobieta to księżna Monako, ale pani wyjaśniła, że jest aktorką i pochodzi z Rzeszowa. Najwyraźniej polubiła dziewczynkę, ponieważ dała jej na pożegnanie małpkę ze szmatek. UWAGA, ZŁY PIES! Dziewczynka wyszła z hotelu, ale Gogusia już tam nie było. Postanowiła sprawdzić w kawiarni, czy kapelusz się znalazł, ale przed wejściem na słupie zobaczyła ogłoszenie pana Kolonki z prośbą o zwrot zamienionego nakrycia głowy. Poszła więc do Maćka, a by opowiedzieć mu, co się wydarzyło. Babci nie było, ponieważ poszła kąpać się w morzu. Postanowili znaleźć Gogusia i iść pod dom ogrodnika, z którego dzień wcześniej wychodził. Na bramce widniał napis „Zły pies”. Krysia wołała, że przyszła odnieść kwiaty, ale powitała ich tylko oschła kobieta. Powiedziała, że w domu mieszka ogrodnik, ale nie ma go, bo poszedł z żoną do kościoła. Tym samym okazało się, że Goguś tam nie mieszka, tylko był kupić kwiaty. WILK MORSKI Nieoczekiwanie przy furtce od innej strony domu pojawił się Goguś z fajeczką, ale tym razem w stroju rybaka. Krysia podeszła do niego, aby oddać kwiaty, ale mężczyzna powiedział, że nie wie, o co chodzi. SMOK, NIE WĘGORZ, MÓJ PANIE! Maciek zaczął wątpić, czy historia zamienionych kapeluszy wydarzyła się naprawdę. Krysia postanowiła śledzić Gogusia. Chłopak szedł plażą, a Krysia wysokim brzegiem. Dotarli do starego drewnianego domu. Goguś zapukał do drzwi, szarpał za klamkę, szukał pod wycieraczką zapewne klucza. Dom bardzo go interesował. Na ścieżce pojawił się rudy, potężny brodacz – mieszkaniec domu. Goguś próbował go zagadywać, ale mężczyzna nie był skory do rozmowy. Odpowiedział coś tylko zdawkowo na temat złowionego węgorza. KTO ZDMUCHNĄŁ DRUGI KAPELUSZ? Krysię korciło, aby zajrzeć do domku, ale poszła z powrotem za Gogusiem, który wrócił do domu ogrodnika drugą furtką. Okazało się, że bramki są aż trzy. Nieoczekiwanie Krysia spotkała wiolonczelistę, który zmierzał do ogrodnika po kalafiory. Dziewczynka podejrzewała jednak, że w rzeczywistości Kolonko idzie spotkać się z Gogusiem. Tym samym stał się bardziej podejrzany. SENSACJA ZA SENSACJĄ Pojawił się Maciej, który zgubił trop Gogusia, ale za to widział gniazdo rybołowa i dwie sójki. Oczywiście Dziewiątka zrugała chłopca, że patrzy nie na to, co trzeba. Nagle z ogrodu ogrodnika wyszedł Kolonko i Goguś. Szli i rozmawiali ze sobą jakby nigdy nic. Maciek miał śledzić wiolonczelistę, a Krysia – Gogusia. Elegant znów był ubrany, jak z żurnala i poszedł w stronę hotelu. Dziewiątka weszła za nim do holu, ale portier kazał jej wyjść, pomimo tłumaczeń, że przyszła do aktorki, która gdzieś ponoć wyszła. Niespodziewanie dziewczynka ujrzała znajomego kalekę. Pochwaliła się, że zna już hasło do krzyżówki, ale nie mogła sobie przypomnieć nazwy ptaka. Tymczasem Goguś zniknął w hotelu. TAJEMNICZA BASZTA Dziewczynka szukała Maćka, ciekawa, co udało mu się zobaczyć. Spotkała go po dłuższym poszukiwaniu. Opowiedział, że siedział na drzewie i obserwował, jak Kolonko obiera kalafiory w swoim mieszkanku w zabytkowej baszcie, która znajduje się za tajemniczym murem w „dżungli”. Dodał, że widział, jak do baszty wchodzi też ładna kobieta, ale nie było jej widać u wiolonczelisty. Krysia domyśliła się, że była to Monika Płoszańska. Dzieci rozeszły się na obiad i umówiły na później. TO DOPIERO HECA! Rodzinny obiad minął w atmosferze wzajemnych przytyków. Mama powiedziała, że dostała zaproszenie na brydża do hotelu od znajomej doktorowej z Rzeszowa. Krysia chciała z nią iść, aby mieć pretekst do swobodnego wejścia do hotelu i prowadzenia dalszego śledztwa. Z niechęcią ubrała się w spódniczkę i bluzkę. Mama grała w sali klubowej, nie przejmując się tym, co robi Krysia. Nagle do sali weszła wystrojona aktorka i wszyscy zwrócili na nią uwagę. Mama zapytała kto to, a doktorowa odpowiedziała, że nie wie. Krysia zrozumiała, że skoro doktorowa z Rzeszowa nie zna słynnej rzeszowskiej aktorki, to zapewne Monika Płoszańska podaje się za kogoś, kim nie jest. WYPRAWA NA TRZECIE PIĘTRO Krysi nudziło się już przy brydżowym stoliku, więc wyszła pod pretekstem spaceru. W holu zobaczyła Gogusia z bukietem róż, który przekazuje je portierowi. Dziewiątka szybko znalazła się na drugim piętrze, aby zobaczyć, jak aktorka odrzuca kwiaty, ale portier wyszedł od niej z pustymi rękami. Krysia domyślała się, że Goguś mieszka w hotelu i postanowiła dostać się na trzecie piętro, udając córkę doktorowej. KAPELUSZ W SZAFIE Od pokojówki na trzecim piętrze dziewczynka dowiedziała się, że Goguś to inżynier z Warszawy i mieszka w pokoju 39. Wspomniała też, że siódmego przyjeżdża wycieczka ze Szwecji i ma pełne ręce roboty. Krysia skojarzyła ten fakt z datą w depeszy i zapytała pokojówkę o kapelusz. Kobieta odpowiedziała, że inżynier trzyma taki w szafie i zgodziła się go pokazać dziewczynce. Nieoczekiwanie za Krysią pojawił się Goguś, pytając, dlaczego dziewczyna za nim łazi. Gdy odszedł, pokojowa zaprowadziła Dziewiątkę do pokoju inżyniera, gdzie mogła wziąć do ręki kapelusz i przekonać się, że ten także ma monogram WK. RATUJ, DZIEWIĄTKO! Po powrocie do holu Krysia zobaczyła Gogusia i Monikę, rozmawiających ze sobą. Dziewczyna zastanawiała się, czy to romantyczna rozmowa, czy dyskusja pary aferzystów. W końcu poszli do cocktail-baru, gdzie dzieci nie mają wstępu. Krysia poszła do Maćka, który grał z babcią w ping-ponga. Opowiedziała im wszystkie nowiny i finalnie każdy miał inną teorię na temat tajemniczej zagadki kapelusza. Babcia uznała, że musi istnieć trzeci kapelusz. Dzieci postanowiły iść do kawiarni na rurki z kremem. Na miejscu spotkali Kolankę, robiącego awanturę kelnerce w sprawie zaginionego kapelusza wartego 100 tysięcy albo więcej. Dziewczynka obiecała mu, że znajdzie jego kapelusz. Poniedziałek ZARAZ SIĘ PRZEKONAMY… W niedzielę nie udało się nic zdziałać. W poniedziałek Krysia umówiła się z Kolankiem pod Ustroniem. Wypomniała mu, że widziała go z Gogusiem, ale okazało się, że się nie znają i rozmawiali zwyczajnie po wyjściu od ogrodnika. Wiolonczelista prawie zdradził, dlaczego kapelusz jest tak dużo wart, ale w ostatnim momencie powiedział, że będzie mógł to wyjawić dopiero w środę, siódmego. Krysia przypomniała sobie znów urywki depeszy, w której pojawiła się ta sama data, oznaczająca przyjazd wycieczki ze Szwecji. Kolanko nic nie rozumiał, a dziewczynka postanowiła zaciągnąć go do hotelu. NIE RÓB Z TATA WARIATA Krysia z Kolankiem weszli do hotelu i poszli do pokoju Gogusia, który otworzył im drzwi w trakcie golenia. Nie chciał rozmawiać w tej sytuacji i zaproponował spotkanie na dole za chwilę. Wiolonczelista zapytał jednak od razu o zamieniony kapelusz. Goguś wszystkiego się wyparł, twierdząc, że dziewczynka sobie wszystko wymyśliła. Nawet Kolanko zdawał się mu uwierzyć, co rozwścieczyło Krysię, która uciekła. RUDA FOKA W KAPELUSZU Krysia była oburzona spotkaniem w hotelu i miała wszystko w nosie. Myślała nad zemstą. Poszła na spacer zbierać bursztyny, co nawet poprawiło jej nastój. Na plaży zobaczyła znajomego brodacza, który kąpie się w zimnym morzu. Po wyjściu z wody ubrał się i włożył kapelusz – niemal taki sam jak ten zamieniony. Krysia postanowiła śledzić nieznajomego. KTO KOGO ŚLEDZI Gdy dziewczynka skradała się przez zarośla, nagle kaleka chwycił ją za rękę i zaczął wypytywać, dlaczego idzie za brodaczem. Krysia oczywiście nie zdradziła swoich zamiarów, a kaleka zniecierpliwiony poradził jej, aby nie wtrącała nosa w nie swoje sprawy. Zastanawiające było, w jaki sposób kaleka na wózku dotarł w to miejsce. MACIEK PRZYCHODZI Z NOWYMI SENSACJAMI Dziewczyna spotkała Maćka przy domu brodacza – pustelnika. Wypomniała mu, że wiolonczelista zauważył chłopca dzień wcześniej na drzewie. Maciek przyznał, że dziś zauważyła go rzekoma aktorka, która przyszła do baszty, zerkała w okno wiolonczelisty, po czym wywiozła z budynku kalekę na wózku. Wówczas mały detektyw kichnął, a obserwowani zobaczyli go na drzewie. Na szczęście prawdopodobnie myśleli, że szuka gniazd. Krysia podejrzewała, że kapelusz brodacza może być tym, którego szukają i trzeba to sprawdzić.   Nagle pojawił się brodacz i przyjaźnie zapytał dzieci, jaka będzie jutro pogoda, brzmiąc jak czarnoksiężnik. Stwierdził, że będzie ładnie i dał dzieciom cukierki. Krysia zapytała o kapelusz, ale rozmówca tylko zażartował i poszedł zadowolony do domu. Chłopiec postanowił go obserwować, a Dziewiątka – zbadać teren wokół domu. CO WIDAĆ Z DĘBU          Krysia weszła na stary dąb, aby ukryta wśród liści obserwować okolice domu. Nagle zobaczyła kalekę, który wstał z wózka i próbował dostać się do domu brodacza. Po chwili usiadł z powrotem na wózku, przykrył nogi pledem, jakby nigdy nic. Na ścieżce pojawił się Goguś z Moniką, przeszli obok kaleki i poszli dalej. Aktorka udawała, że nie zna starca, a elegant zachwycał się drewnianym domem. Po chwili wrócił brodacz, a Krysia zawołała z drzewa, że przyszła podziękować za cukierki. Mężczyzna stwierdził, że dziewczynka przypomina mu jego wnuczkę i zaprosił ją do domu na poziomki ze śmietaną. MAM KAPELUSZ! Poziomki były pyszne. Dom brodacza wyglądał jak chata starego trapera, ozdobiony strzelbami, rogami jelenia i wypchanymi ptakami. Krysia szukała wzrokiem kapelusza, a wreszcie powiedziała pustelnikowi, że coś mu grozi, ponieważ koło jego domu węszą podejrzani ludzie. Początkowo nie wierzył, ale w końcu zaczął dopasowywać do siebie fakty i postanowił zawiadomić milicję. Dziewczynka zagadała go o kapelusz. Brodacz zaskoczony pokazał go Krysi, ale okazało się, że w środku nie było gazety, którą do swojego zaginionego kapelusza włożył wiolonczelista. Znajdowała się za to w środku wszywka producenta: „Mieszkowski – Warszawa”. Brodacz powiedział, że Dziewiątka może go sobie zabrać, ale dziewczynka zgodziła się tylko go pożyczyć. Podmuch wiatru zwiał z biura kartki. Krysia zobaczyła na nich wzory chemiczne, a brodacz zażartował, że jest alchemikiem, a na tych kartkach są wyniki jego długich badań. Dziewczynka pomyślała, że nie chce już być szeryfem, tylko alchemikiem. Brodacz powiedział, że chętnie poznałby ją za swoją wnuczką. Pożegnali się życzliwie. NIE POWIEM PANU W drodze do Nieborza Krysia spotkała Gogusia, który najwyraźniej na nią czekał, bo zaczął wypytywać, czy była w domu brodacza. Dziewczynka zaprzeczyła i powiedziała, że nie ma ochoty z nim rozmawiać. Goguś zapytał o kapelusz, który tak ją interesuje, dodając, że on ma swój ze swoim monogramem. Pokazał jej swoją wizytówkę, na której widniało: Wiesław Kardasiewicz, inżynier. Krysia dodała, że na kapeluszu z kawiarni jest taki sam monogram, a na kapeluszu Kolanki nie było monogramu, tylko gazeta za wkładką. Goguś zaproponował, że zdradzi dziewczynce tajemnice kapeluszy, ale ona powiedziała, że odkryje ją sama. Mężczyzna dopytywał, czy u brodacza widziała niebieską teczkę. W odpowiedzi dostał ostrzeżenie przed milicją. Goguś porwał Krysi kapelusz z rąk, ale po sprawdzeniu, że nic w nim nie ma, oddał go, a Dziewiątka uciekła przed siebie. MACIEK ODKRYWA AMERYKĘ Krysia spotkała Maćka w barze mlecznym. Siedział z dwoma kalafiorami, co oburzyło szefową gangu. Okazało się jednak, że Maciek poszedł do ogrodnika, aby czegoś się dowiedzieć w śledztwie i kupił dwa kalafiory dla niepoznaki. Widział tam brodacza, ale nie słyszał, o czym rozmawiał z ogrodnikiem. Dowiedział się także, że syn ogrodnika nazywa się Gustaw Sapara, ma 13 lat i dwa razy nie zdał do następnej klasy (co było nieistotne dla śledztwa), i że Goguś nie ma meliny u ogrodnika, tylko garażuje u niego samochód: Mercedesa 220 S. Krysia pochwaliła się kapeluszem i wspomniała o niebieskiej teczce. Dzieci podejrzewały, że jakaś tajna formuła chemiczna była ukryta w kapeluszu, dlatego miał być taki cenny. Postanowili pokazać kapelusz wiolonczeliście. CO JEST W TYM PUDLE? Maciek stwierdził, że nie mogą iść do wiolonczelisty, bo oficjalnie nie wiedzą, gdzie mieszka.  Wymyślili, że skoro Kolanko widział Maćka na drzewie, to mogą powiedzieć, że chcą wiedzieć, jak się gotuje kalafiory. Nieoczekiwanie zobaczyli mężczyznę, wychodzącego z baszty z czarnym pudłem i postanowili go śledzić. Okazało się, że poszedł do brodacza, którego najwyraźniej dobrze znał. Ku zaskoczeniu dzieci okazało się, że w pudle była wiolonczela. Kolanko zaczął na niej grać, a brodacz na skrzypcach. Maciek został na obserwacji, a Krysia pobiegła do hotelu. CZWARTY DO BRYDŻA Po drodze Krysia przebrała się w sukienkę i poszła do hotelu, gdzie mama grała w brydża. W holu spotkała kalekę i zadziornie zapytała go o dzisiejszy spacer po wysokim brzegu, ale starzec wściekły nie chciał z nią rozmawiać. W sali klubowej okazało się, że mama gra z Gogusiem w brydża. Odbyła kurtuazyjną rozmowę, po czym obserwowała z fotela, co dalej się wydarzy. TECZKA W FUTERALE Do holu wpadł Maciek i opowiedział Krysi, że gdy mężczyźni skończyli grać, schowali niebieską teczkę do futerału na wiolonczelę, po czym Kolanko zabrał ją do baszty. Postanowili zanieść mu jeszcze kapelusz. TAKI DZIEŃ, MOŻNA ZWARIOWAĆ! Dzieci przebrały się za Indian i poszły nastraszyć pana Kolanko, który finalnie zaprosił ich do siebie na bób. Krysia dała mu kapelusz, ale okazało się, że to nie ten. Nagle na dole zjawił się brodaty profesor, wołający wiolonczelistę, który zaraz zbiegł na dół, a za nim Maciek na przeszpiegi. Krysia w tym czasie otworzyła futerał i zobaczyła teczkę z napisem „Kapelusz pełen deszczu” – jak w depeszy. W środku znajdowały się wzory chemiczne. Dziewczynka szybko wszystko schowała, bo wrócił pan Walery i oznajmił, że musi pilnie wyjść. CO ZA KOMPROMITACJA! Maciek podsłuchał rozmowę wiolonczelisty z profesorem i dowiedział się, że zamierzają iść na milicję. Dzieci zaczęły ich śledzić. Okazało się, że z posterunku poszli prosto do hotelu i pytali o inżyniera Kardasiewicza, który akurat grał w brydża w sali klubowej z mamą Krysi. Milicjant podszedł do niego z Walerym i brodaczem. Ten ostatni wyjaśnił, że wiolonczelista widział, jak Goguś ucieka przez okno z jego domu. Elegant miał jednak alibi, ponieważ grał w tym czasie w brydża i ma na to świadków. Na wiadomość, że dziewczynka widziała, jak zamienia kapelusze w kawiarni, wyśmiał ją i wypierał się wszystkiego. Mama wzięła ją za rękę i wyprowadziła do holu. Wtorek NA PLAŻY Pogoda się poprawiła i rodzinka poszła na plażę. Podczas kąpieli w morzu Krysia spotkała pana Kolanko, który skarżył się na bezczelność Gogusia i przeprosił, że wcześniej jej nie wierzył. Dodał, że inżynier zabrał z kawiarni także drugi kapelusz, w którym wiolonczelista ukrył bilet tramwajowy, a potem zobaczył go w kapeluszu pokazywanym mu w hotelu. Krysia przypomniała, że dopytywał się o niebieską teczkę. PROSZĘ NIE ZAŁAMYWAĆ SIĘ Tata kazał relaksować się na plaży i wdychać jod. Nagle Krysia zobaczyła za płotem głowę wiolonczelisty. Przyszedł zapytać, gdzie podział się trzeci kapelusz. Dziewczyna była pewna, że zostawiła go w baszcie. Ponoć brodacz znalazł go na plaży i wyrzucił z niego wkładkę z gazety, co oznacza, że to był prawdziwy kapelusz wiolonczelisty! Nie było tam jednak ważnej karteczki. Krysia zaczęła podejrzewać, że to Monika ukradła kapelusz z baszty. Dziewczyna poleciła wiolonczeliście zakup 3 róż i umówili się pod hotelem. LIST DO PANI MONIKI Tata chciał, by cała rodzinka poszła do latarni morskiej na spacer, ale Maciek zdołał „uratować” Krysię od tego obowiązku i poszli na spotkanie z wiolonczelistą. Dziewczyna podyktowała mu list miłosny, który dołączyli do kwiatów, po czym pobiegła do pokoju pani Moniki, aby wręczyć bukiet i rozejrzeć się za kapeluszem. Niestety nigdzie nie było go widać, za to na stoliku leżała otwarta depesza, w której było napisane: „TYTUŁ – UTWORU – BRZMI – KAPELUSZ – PEŁEN – DESZCZU”. Kobieta zobaczyła, że Krysia czyta depeszę i wyrzuciła ją z pokoju razem z kwiatami. KTO ZAMIESZKUJE RUINY Dziewczynka spotkała się z wiolonczelistą i z Maćkiem, informując, że kapelusza nie znalazła. Przemilczała sprawę depeszy, zradzając później jej treść przyjacielowi. Postanowili szukać kapelusza u kaleki w baszcie, przebierając się za duchy. DUCH W WYPRASOWANYCH SPODNIACH Krysia przebrała się za ducha księżniczki, Maciek – za ducha rycerza. Ubrani w płaszcz kąpielowy babci i prześcieradło do szli do baszty. Kluczem spod wycieraczki otworzyli drzwi i w ciemnościach zakradli się do mieszkania kaleki. Maciek został na czatach, a Krysia weszła do środka. Zobaczyła książki chemiczne, ale brak kapelusza. Nagle do lokum wszedł Goguś i szukał czegoś, ale dziewczynka ukryła się pod łóżkiem. NARADA U KALEKI Okazało się, że Maciek nie widział Gogusia, za to znalazł gniazdo kawek. Wyszli z baszty i na ścieżce ujrzeli idących razem kalekę, Monikę i Gogusia, którzy poszli do mieszkania starca. Krysia próbowała podsłuchać, ale niewiele rozumiała. Goguś wyszedł, a Monika dalej dyskutowała z kaleką, zastanawiając się, czy powinni wchodzić we współpracę z inżynierem. Maciek krzyknął z zachwytu, zobaczywszy sójkę i tak skończyło się podsłuchiwanie. KIM JEST GOGUŚ? Krysia była zła na Maćka o sójkę i przekonana, że kapelusz jest w domu ogrodnika. Maciek został na czatach pod basztą, a dziewczynka ruszyła do ogrodnika po ogórki i zbadać sytuację. Dotarła do ogrodu i zobaczyła szopę, w której stał Mercedes Gogusia. Weszła do środka, ale nie było tam ani śladu kapelusza. Zobaczyła schodki na górę i postanowiła tam wejść. Nagle drzwi otworzył jej inżynier, którego jeszcze przed chwilą widziała na tarasie hotelowym. Niespodziewanie przedstawił jej się, jako oficer śledczy! Wypytał ją o teczkę i pana Kolanko, nakazując całkowite milczenie na temat sprawy. Obiecał rurki z kremem następnego dnia, gdy wszystko się skończy. Środa NAJAZD SZWEDÓW Krysia rozmyślała na temat oficera. Wreszcie przypłynął statek ze Szwedami, ale okazało się, że wyglądają zwyczajnie. Przyszedł Maciek i dopytywał o wczorajszy dzień, ale dziewczynka nic nie chciała mu opowiedzieć. Chłopak opowiadał o swoich ustaleniach i spotkaniu Kolanki z kaleką i Moniką. Pojawił się też Goguś. PRZYPALONA KALAREPKA Szwedzi poszli do hotelu. Krysia spotkała oficera śledczego, który poprosił ją, aby poszła do Kolanki powiedzieć, aby zaniósł teczkę do profesora na prośbę agenta. Dziewczynka szybko pobiegła do baszty i przekazała wiadomość. Wiolonczelista poprosił, aby to ona pobiegła do domu brodacza, myśląc, że milicja szybko wysłała agenta po zgłoszeniu sprawy dzień wcześniej przez profesora. Włożyli teczkę do innej teczki dla niepoznaki i Krysia ruszyła do starego domu. TEGO TYLKO BRAKOWAŁO Po drodze Krysia spotkała agenta i dała mu teczkę, gdy powiedział, że profesora nie ma w domu i osobiście mu to przekaże, a wieczorem wszystko wyjaśni dziewczynce. Wracając, spotkała Maćka, który cały czas obserwował Gogusia w hotelu. Gdy Dziewiątka powiedziała, że przecież ona przed chwilą z nim rozmawiała, chłopak stwierdził, że to niemożliwe, bo inżynier rozmawiał właśnie ze Szwedem, zaczynając od hasła „marabut”. Wtedy olśniło Krysię i uznała, że jest dwóch Gogusiów, co tłumaczy wiele niejasnych dotąd sytuacji. Krysia pobiegła do ogrodnika, gdzie przy Mercedesie zobaczyła dwóch Gogusiów! Jeden dał drugiemu teczkę, schowali ją do koperty i jeden z nich poszedł w stronę skweru przy plaży. Tam czekał na niego Szwed i doszło do przekazania teczki. Nagle z krzaków wyskoczył kaleka i rzucił się na Gogusia. Maciek poszedł śledzić Szweda, a Krysia pobiegła zawiadomić milicję.  CO TY PLECIESZ, DZIEWIĄTKO? Na milicji nikt Krysi nie wierzył, aż pojawił się prawdziwy agent, który uważnie wysłuchał dziewczynkę. Szybko udali się do ogrodnika, aby złapać jeszcze Gogusiów, którzy zapewne chcieli uciec autem. Niestety po aucie i rzeczach mężczyzn na stryszku nie było już śladu poza kapeluszem, schowanym w szafie. W środku była gazeta! Dziewczynka pobiegła ze znaleziskiem do wiolonczelisty. KAPELUSZ ZA PÓŁ MILIONA Pod basztą Krysia spotkała Maćka, który powiedział, że Szweda już złapali, a on śledzi panią Monikę. Dziewczynka pokazała chłopcu kapelusz i pobiegła do jego właściciela. Kolanko był przybity i stwierdził, że teraz kapelusz już na nic się nie zda, a Krysia nie przyznała się, że teczkę przekazała oszustowi. Kolanko zdradził wreszcie tajemnicę kapelusza – schował w nim zwycięski kupon Toto-Lotka, a dziś upływa termin odbioru nagrody. Nagle z kapelusza wypadła karteczka. To był zaginiony kupon! Po kilku dniach PRZYJĘCIE U PANA KOLANKI  Po paru dniach Kolanko zaprosił małych detektywów na przyjęcie pożegnalne. Na stole znalazło się mnóstwo pyszności. Dzieci ciekawe były wyników śledztwa. PAN KOLANKO WNIOSKUJE Wnioski były takie, że Goguś 1, mieszkający w hotelu niechcący zamienił kapelusz, a Goguś 2, mieszkający u ogrodnika, kierował pierwszym. To oni ukradli drugi kapelusz z kawiarni i w ten sposób mieli 3 kapelusze: 2 swoje i 1 wiolonczelisty. Istniał jeszcze czwarty kapelusz u profesora. Za oknem słychać było wołanie profesora. OPOWIADANIE PROFESORA BARABASZA Profesor opowiedział, że niebieska teczka zawierała wyniki jego wieloletnich badań (pod kryptonimem „Kapelusz pełen deszczu”) nad bardzo wytrzymałą masą plastyczną, którą wreszcie udało mu się stworzyć. Jeden z pracowników instytutu – Gabrysiak, uknuł plan wykradzenia wyników badań z pomocą pary sobowtórów, występujących jako inżynier Kardasiewicz i niemiecki oszust ze Szwecji. Skradzioną wiedzę, chcieli sprzedać za granicą. Hasłem rozpoznawczym oszustów był marabut, ale nie wiadomo, skąd wziął się w krzyżówce kaleki, który będąc chemikiem, działał wspólnie z Moniką (także chcieli zdobyć wyniki badań profesora). Dopiero z czasem zorientowali się, że inżynier szuka tego samego, co oni. Profesor przyznał, że początkowo nie wierzył Dziewiątce, ale w końcu zdecydował się ukryć teczkę u wiolonczelisty, aż wreszcie zawiadomił milicję. Zarówno Szwed, jak i Gogusiowie zostali schwytani przez milicję i siedzą w więzieniu.",
        "Author": "Adam Bahdaj",
        "ReleaseDate": "1968",
        "Genre": "Książki dla młodzieży"
    },
    {
        "title": "Kazania sejmowe",
        "content": "\\hStreszczenie szczegółowe\\h \\hKazanie pierwsze\\h Kierowane jest już w pierwszych słowach do uczestników obrad sejmowych. Sam tytuł wskazuje, że oracja miała zostać wygłoszona na mszy św. rozpoczynającej sejm. Podmiot mówiący uświadamia, że jego celem ma być refleksja nad niebezpieczeństwami zagrażającymi Rzeczypospolitej. W ten sposób określa przedmiot Kazań. Jednocześnie orator nawiązuje do tradycji, każącej w trudnych chwilach odwoływać się do pomocy Boga. Czyniono tak już w czasach pogańskich, więc tym bardziej ludzie „oświeceni” muszą widzieć\nkonieczność wsparcia Opatrzności. Zgodnie z tradycją homiletyki renesansowej, Skarga przywołuje odpowiednie fragmenty z Biblii, w szczególności pochodzące ze Starego Testamentu, mające spełniać rolę\nprefiguracji. Przywołują one przykłady Bożej mądrości, która pomagać ma ludziom w wypełnianiu obowiązków społecznych. Podmiot mówiący chcąc ukazać wielkość tej cnoty, kontrastuje ją z pozorami ludzkiej mądrości: jedni są zadufani w sobie i zbyt wierzą własnemu rozumowi, co powoduje odrzucenie Boga, inni chcą dzięki swej mądrości wzbogacać się, jeszcze inni - np. „politycy dzisiejszy” wykluczają refleksję o\nwierze i obronie wiary katolickiej. Orator nazywa ich mądrość ziemską i bydlęcą, a rozum nakazujący te działania określa diabelskim. Wreszcie dochodzi do wniosku, że świecka mądrość, a więc taka,\nktóra nie znajduje odniesienia do Boga, wiedzie zawsze człowieka do zła. Wobec tego w imieniu uczestników obrad sejmowych zwraca się do Stwórcy o łaskę oświecenia. Do największych zagrożeń, którym zapobiec ma Sejm należą: niezgody wynikające z poreformacyjnego rozpadu chrześcijaństwa, zwaśnienie społeczeństwa niezdolnego do jedności, tendencje do zdrady\nwspólnych interesów państwa, buntów wybuchających w imię partykularyzmu. Retor wspomina także brak karności i dyscypliny, jakie budują państwo, co doprowadzi do jego rozpadu. Podmiot przywołując argumenty przeciwników ideowych, przestrzega przed zamienianiem złotej szlacheckiej wolności w anarchię, przypominającą szatańskie rozpasanie („synowie Beliala bez jarzma, bez wodze”). Uważa, że rozszerzanie swobód szlacheckich osłabia coraz bardziej władzę królewską, co jest niekorzystne dla państwa. Król - namiestnik Boga nie ma wpływu na politykę Rzeczypospolitej, a w takiej\nsytuacji nawet „By był najmędrszy Salomon, gdy władzej i potężności do karania, i rządów, i pieniędzy nie ma, żadnej przygodzie pospolitej nie poradzi”. Sejm także wymaga zmian: niedopuszczalne jest, aby na obrady szlachta i magnateria zjeżdżała z uzbrojonymi orszakami „jako na wojnę”. Świadczy to też o braku gospodarskiego zmysłu, rozrzutności, przy\nciągłych pretensjach o wysokie podatki. Poza tym orator zarzuca posłom brak szacunku dla stanowionych praw, co podkopuje autorytet Sejmu, jego powagę. Skarga przestrzega ich przed Bożą karą, a chcąc przerazić odbiorców wspomina o\nnadchodzącym niebezpieczeństwie osmańskim. Co prawda w latach 90. XVI w. nie było ono widoczne, ale argument miał służyć agitacji na rzecz przystąpienia Polski do ligi antytureckiej, na czym zależało Zygmuntowi III Wazie. Powołując się na biblijne przykłady roztropnych mężów: Józefa - doradcy faraona, Mojżesza, retor ma nadzieję, że równie wielką mądrością wykażą się polscy senatorowie, a więc ci najbardziej\nodpowiedni do sprawowania rządów. Przypomina, że wstydliwa i czysta mądrość obecna jest tylko tam, gdzie nie istnieją serce i sumienie skalane grzechami (nieczystość, pijaństwo, niezgoda, herezja,\nkłótliwość, pycha). Prawdziwy przyjaciel mądrości to człowiek skromny, nieidący za głosem pospólstwa, unikający taniej popularności, ufny, uprzejmy i miłosierny. W wyraźny sposób Skarga ocenia tu\noponentów króla, którzy oskarżali Zygmunta III, podejrzewając go o złe intencje polityczne. Obok wiedzy płynącej z natchnienia boskiego, podmiot mówiący podkreśla wartość wiedzy nabytej, pomnażanej przez samego człowieka, zdobywanej przez obcowanie z nauczycielami i mędrcami. Szczególnie\nwysoko ceni wartość historii. Orator, nawiązując do często spotykanego w literaturze polskiej motywu: przeciwstawienia czasom dawnej świetności - współczesnego upadku, narzeka na nieprzygotowanie\nludzi młodych do sprawowania rządów, gdyż nie posiadają oni koniecznego doświadczenia. Modlitwa błagalna kończy kazanie pierwsze. Podmiot, mówiący w imieniu zbiorowości, zwraca się do Boga z prośbą o mądrość. Ma ona służyć całemu ludowi i strzec przed błędami innych państw europejskich\ntrapionych wojnami religijnymi albo triumfem herezji (Skarga rozumie przez nią protestantyzm). \\hKazanie wtóre\\h Rozpoczyna je parafraza słów z biblijnej Księgi Koheleta: „Nie masz nic pod słońcem trwałego”, mająca wyraźnie wanitatywną wymowę. Jest to punkt wyjścia do refleksji o przemijaniu wszystkich ludzkich dzieł, także wielkich i potężnych państw. Przyczyny upatrywać należy w chorobach, trapiących je wewnętrznych słabościach(„choroby domowe”). Podmiot mówiący nawołuje do uleczenia chorób Rzeczypospolitej. Mówiąc o ojczyźnie posługuje się metaforą Polski-matki, która od czasów Skargi na stałe weszła do literatury i publicystyki politycznej. Wskazuje sześć chorób ją trapiących: nieżyczliwość ludzką wobec swojego kraju, niezgoda wewnętrzna, naruszenie religii katolickiej i herezja, osłabienie władzy króla i jego autorytetu, niesprawiedliwe prawa, grzechy przeciw wierze w\nBoga. Odwołując się do słów przykazania miłości, podmiot mówiący głosi pochwałę uczucia, które buduje i wzmacnia ludzką społeczność. Szczególnie podkreśla wartość miłości między rządzącymi a poddanymi, a\nna przykładzie działalności ewangelizacyjnej Chrystusa pokazuje, jak relacje oparte na poszanowaniu bliźniego uszczęśliwiają ludzi. Retor zwraca się do senatorów słowami „bogowie ziemscy”, w czym\npodkreśla rolę, jaką mają do spełnienia i posiadaną przez nich władzę. Jest to także wielkie zadanie, bo tak jak Bóg zapewnia światu dobrobyt, tak możnowładcy, jako ludzie zastępujący w politycznym\nwymiarze Stwórcę, muszą starać się być dobrymi i miłosiernymi. Do nich kierują swe prośby mieszkańcy Polski, Litwy, Rusi, Prusów, Żmudzi, Inflantów, co podkreślać ma wielkość Rzeczypospolitej.\nBłagania dotyczą opieki nad obywatelami ginącymi z powodu niesprawiedliwości i rozprzestrzeniającej się herezji. Przypominają też o obowiązku, jaki Stwórca powierzył rządzącym: „wam myślić o nas\nrozkazał”. W charakterystyczny dla Skargi sposób w tok wypowiedzi włączane są aluzje biblijne: Rzeczpospolita nazwana zostaje Jerozolimą („Hieruzalem moje”), a psalmiczne przyrzeczenie Dawida o\nwiecznej pamięci o ojczyźnie, odnosi się do Polski. Tym samym wyobrażenia Izraela i ludu wybranego połączone zostają z wyobrażeniami polskiego bytu narodowego, religia przenika się z patriotyzmem. Dalszą część kazania zajmuje rozwijanie metaforycznego obrazu Ojczyzny-matki. Retor uważa, że wszystkie dobrodziejstwa spadające na Polaków mają swe źródła w dobru wspólnym. Rzeczpospolita, jak\nnajlepsza matka „urodziła i wychowała”, dochowała wiary katolickiej, obroniła przed herezją (przykład husytyzmu). Jako dobra wychowawczyni młodych pokoleń, utrwalała znaczenie władzy królewskiej i\nscaliła w jedną państwową całość szerokie ziemie i rozmaite narody. Dała również szlacheckiemu stanowi złotą wolność, dzięki czemu królów „sami sobie obieracie”. Orator kontrastuje polityczny\nporządek Polski z moskiewską i osmańską tyranią, okrutną i bezwzględną dla swych poddanych. Przestrzega przed błędnym, w jego pojęciu, ograniczaniem władzy królewskiej. Zwraca uwagę na dobrobyt, jaki\nRzeczpospolita zapewnia szlachcie, ale napomina, aby dostatek nie przeobraził się w demoralizujący zbytek i nie stał złotym cielcem. Na bogactwie obywateli powinna zyskać gospodarcza i militarna siła\nkraju, czego dowodem staje się biblijny przykład roztropnego władcy judzkiego - Azy. Niestety współcześni podmiotowi mówiącemu Polacy zdają się nie zauważać trwonienia majątków i zbliżającego się\nnieszczęścia (Skarga ma na myśli zagrożenie tureckie). Matka - ojczyzna zapewnia swym możnym sławę wojenną. Dzięki Polsce szlachta cieszy się szacunkiem jak i u chrześcijan, tak i wśród ludów pogańskich. To wszystko powinno sprawiać, że każdy obywatel\npoczuwa się do odpowiedzialności za wspólne dobro. Zaprzeczają tej szlachetnej postawie egoistyczne działania szkodzące państwu. Metafora statku (ojczyzny) zagrożonego przez morski żywioł i\npodróżujących nim ludzi, którzy zamiast pomagać w ocaleniu okrętu, „tłumoczki i skrzynki swoje opatrują”, w plastyczny sposób dowodzi, że dobro wspólne zawsze stoi wyżej niż interes partykularny. W\nprzeciwnym razie statek „zatonie, i z nim my sami poginiemy.” Odwołując się do postaci biblijnych poświęcających się dla własnego ludu i kraju (Mojżesz, Ehud, Samson, Dawid, Joab, Nehemiasz, Zorobabel, Matatiasz, Judyta-córka Jeftego, Estera), a także bohaterów\nantycznych - pogańskich (Kodros, Decjusz, Regulus, komentarze Cycerona), kaznodzieja potwierdza powszechność uczuć patriotycznych w kulturach, z których wyrasta Europa: judejskiej i grecko-rzymskiej. Mówiąc o złych praktykach stanu szlacheckiego Skarga przypomina o ciągłej chęci poszerzania swych wpływów, kosztem innych stanów. Uwagę zwraca fragment kazania potępiający niesprawiedliwość czynioną\nchłopstwu i mieszczaństwu, zaprzeczającą chrześcijańskiej miłości bliźniego. W ten sposób retor powraca do wspominanego na początku wypowiedzi motywu przykazania miłości. Nagrodą za bycie wiernym\ntemu nakazowi ma być - obok szczęścia wiecznego - tak ceniona w renesansie „dobra sława”, zapewniająca swoistą nieśmiertelność człowieka (motyw występuje np. w Pieśniach J. Kochanowskiego). Kazanie kończy modlitewna prośba o wzbudzenie w senatorach miłości do wszystkich braci i obywateli. \\hKazanie trzecie\\h Pierwsze słowa mowy są komentarzem do I Listu do Koryntian autorstwa św. Pawła, zawierającego prośbę o zachowanie jedności i braterstwa wśród wyznawców Jezusa. Skarga powątpiewa, czy w polskich realiach politycznych słowa apostoła cokolwiek znaczą, gdyż zaprzeczają temu brak zgody i pokoju. Widzi przyczyny „niezgody domowej” w odejściu od zasad wiary, bo\ngdy uznaje się jednego Pana, „mocne do zgody łańcuchy i związki”. Chrześcijanie nie są godni zwać się uczniami Chrystusa, jeśli nie łączą ich więzy pokoju. Dobitnie ma potwierdzać to trawestacja słów\nJezusa: w Ewangelii wspomina On, że ludzie zobaczywszy wzajemną miłość rozpoznają Jego uczniów, natomiast w kazaniu: „i nikt was za moje poddane i za lud mój niech nie pisze, jeśli niezgoda jest między wami, jeśli się nie miłujecie.” Łańcuchem spajającym chrześcijan są chrzest i odkupienie, natomiast podmiot mówiący wspomina także o innych więzach: łączących Koronę i Litwę poprzez wspólnego władcę, prawa i przywileje, sądy,\ntrybunały, i sejmy koronne. Skarga podkreśla rolę, jaką ma do odegrania władca, który „jeden rozumem swoim i mądrością wszytkich rozumienia miarkuje”. Niezgoda nie pozwala zmobilizować wszystkich sił, aby pomóc ojczyźnie, czego przykładem są sejmy kończące się bez podjęcia jakichkolwiek decyzji. (Skarga prawdopodobnie ma tu na myśli sejm z 1597 r.) Zaprzecza to samej idei parlamentaryzmu, który prowadzić ma do wyważonej i mądrej zgody, a nie politycznych awantur. Najbardziej retor obawia się rodzących się z nienawiści wojen domowych,\nprzynoszących krajom spustoszenie moralne. Poza tym na niezgodzie korzystają najbardziej zewnętrzni wrogowie ojczyzny, którzy widząc jej osłabienie, skorzystają z okazji i wezmą w niewolę.\nNieszczęście dotknie wszystkie ziemie, dawniej zjednoczone z Koroną, w niebezpieczeństwie znajdzie się język - skazany na zagładę - i poczucie przynależności narodowej. Obywatele kraju zamienią się w\nniewolników, nędznych wygnańców. Kolejnym zadaniem, jakie wyznaczył sobie w tym kazaniu Skarga, jest wskazanie przyczyn wewnętrznej niezgody. Jako pierwszą wymienia herezję, co świadczy o wyraźnych kontrreformacyjnych poglądach kaznodziei. W braku religijnej jedności dostrzega on zagrożenie dla bytu państwa. Podobne konsekwencje niesie ze sobą osłabienie autorytetu władzy królewskiej, która przecież pochodzi od Boga. Według Skargi, naród zdający się na mądrość władcy i rady królewskiej (senatorów), szybko powraca do harmonijnej zgody. Inną przyczynę niesnasek widzi retor w chciwości dóbr, a także w pysze i bogactwie, zamykających oczy na prawdziwe wartości. Odwołując się do słów Pisma św. Skarga wspomina o niszczącej sile zazdrości. Karą za grzechy może stać się zesłany przez Boga „duch niezgody”, przynoszący ostateczną zagładę. W podsumowującej części kazania orator zwraca się do słuchaczy o jedność „trzech dziedzictw”: religii, władzy królewskiej i kraju. Ojczyznę przyrównuje do żywego organizmu, w którym każda część ma do spełnienia ważną rolę, więc rozpad równoznaczny jest ze śmiercią. Jednocześnie w istnienie państwa wpisana została zasada hierarchiczności, a próby jej zburzenia grożą anarchią: „jedni wyższy, drudzy niższy być muszą.” Jednocześnie istnienie ojczyzny-organizmu oparte być musi na wzajemnym szacunku i poszanowaniu między tworzącymi ją częściami - stanami społecznymi. Skarga staje tu w obronie pogardzanych i\nnadmiernie uciskanych mieszczan i chłopów - „noszą, żywią i ubogacają” - przywołując wartości chrześcijańskiej miłości bliźnich. Kazanie, jak poprzednie, kończy modlitewna prośba o jedność całego\nnarodu. \\hKazanie czwarte\\h Kazanie rozpoczyna się przypomnieniem historii ludu wybranego, wyprowadzonego z niewoli egipskiej. Skarga tworzy paralelę pomiędzy dziejami Izraela, którego Bóg wyznaczył do roli „królestwa\nkapłańskiego i ludu świętego”, a Rzeczpospolitą osadzonej na fundamencie religii. Skarga, odwołując się do przykładu Mojżesza, który „kapłaństwo z świecką zwierzchnością złączył” udowadnia, że kapłan jest w królestwie najważniejszym urzędnikiem, strzegącym praw danych przez\nStwórcę. Ten wywód ma uzasadniać głoszone przez kaznodzieję poglądy o ścisłym związku religii oraz państwa. Retor przywołuje przykazania dekalogu, nazywając pierwszą tablicę przykazaniami o służbie Bożej, a drugą - o pokoju Rzeczypospolitej. Tym samym za podstawę istnienia bytu politycznego uznaje moralne\nprawo objawione. Przywołując tradycję żydowską, znajduje uzasadnienie dla podporządkowania władzy świeckiej duchowieństwu, czyli teokracji (Jozue radzący się kapłana Eleazara). Takie same przykłady Skarga znajduje w historii narodów pogańskich. Królowie Izraela: Saul, Dawid, Salomon i in. są przykładami roztropności i mądrości, gdyż swe rządy oparli na sile religii i stanu kapłańskiego. Według retora te wzorce w sposób udany kontynuowały pierwsze gminy chrześcijańskie („nowy zakon”).\nSkarga jako argument za słusznością tego porządku przypomina tradycję dwóch mieczy danych św. Piotrowi: symbolizują one dwie władze - papieską i świecką, z których pierwsza, według doktryny Średniowiecza, ma rolę dominującą. Tę zasadę rozumieli też cesarze rzymscy, którzy docenili rolę\nKościoła, czego przykładem jest Konstantyn Wielki osadzający państwo na religii oraz inne postaci władców. Według mówcy jedynie państwa czczące religię i szanujące kapłanów przetrwają, inne zaś\nniszczone są przez Boga. Skarga napomina swych rodaków, aby nie obrażali świętych miejsc, nie dopuszczali do ich bezczeszczenia w czasie sejmików, często zbierających się w kościołach. Przypomina, że królestwo polskie od\nsześciuset lat wierne chrześcijaństwu, oparło swą wielkość na religii. Władcy Rzeczypospolitej zaś „z ołtarza przez kapłana moc królewską i władzą za zezwolenim obywatelów ziemie tej bierzą; także Chrystusowi się służyć i Kościołowi jego obroną być przysięgają.” Tymczasem ostatnie lata burzą dawny porządek i zagrażają państwu, bo od kilkudziesięciu lat katolicyzmowi zagrażają herezje (protestantyzm). Skarga, w wyraźnym tonie kontrreformacyjnym, potępia\ntolerowanie innowierców w Polsce, swobodę wyznaniową i prawa ją zapewniające (konfederacja warszawska z 1573 r.). Przyrównuje królestwo do starego dębu, którego korzeniami są „Chrystus, kapłani jego, i nabożeństwo ku Bogu katolickie”, przestrzega przed zniszczeniem tych fundamentów państwa, co spowoduje jego upadek. Skarga kolejny raz nazywa Rzeczpospolitą żywym organizmem i wyróżnia pięć jego części: stan duchowny, senatorski, żołnierski, mieszczan oraz chłopów. Traktuje ewangelików jako ludzi uzurpujących sobie prawo do bycia „szóstym stanem”, co jest niezgodne z naturą państwa („szósty palec”, „trzecia ręka”). Tym samym dowodzi, że w istocie są oni obcy,\na jakakolwiek próba włączenia ich w byt państwowy, skończy się dla ojczyzny tragicznie. Mówca w sposób szczególny zwraca się do senatorów, których wyróżnił już wcześniej, czyniąc z nich osobny stan\nspołeczny, gdy tymczasem przynależeli do szlachty (stanu żołnierskiego). Oczekuje od nich obrony i umacniania wiary katolickiej, „jako żony i oblubienice królestwa i ojczyzny swojej”. Kazanie kończy modlitwa błagalna o pomoc w zachowaniu katolicyzmu - fundamentu państwa. \\hKazanie piąte\\h Wystąpienie to stanowi rozwinięcie myśli zawartej w kazaniu czwartym. Skarga w sposób charakterystyczny dla poetyki swych oracji, buduje oparty na Biblii obraz, a następnie ukazuje jego aktualność w\npolskich realiach politycznych (jeden z sensów biblijnych - tzw. prefiguracja). Tym razem jest to motyw namaszczenia Saula przez ostatniego ze sędziów - Samuela na króla Izraela, co zapoczątkowało monarchię. Przykład ten uzasadnia pochodzenie władzy. Skarga\nkonsekwentnie udowadnia wyższość władzy duchownej nad świecką, co potwierdza konieczność podporządkowania się monarchów religii. Za prawdziwą wiarę uznaje katolicyzm, zaś inne odmiany chrześcijaństwa nazywa herezją. W kazaniu mówca stara się dowieść kreacyjnej siły katolicyzmu i niszczącej mocy herezji. Z racji posiadania „jednego sędziego” - papieża, katolicy szybko potrafią zażegnać spory, co niemożliwe jest u protestantów nieposiadających żadnego zwierzchnika. Jeśli zaś w sprawach religijnych nie\numieją unikać zacietrzewienia, to - zdaniem mówcy - dotyczy to tym bardziej spraw świeckich - państwowych. Rozmaitość wiar przeszkadzać ma też w mniemaniu Skargi przyjaźni między ludźmi, zaufaniu i\nuprzejmości. Retor odmawia więc protestantom wartości moralnych, co wynika ze strategii przyjętej przez kontrreformację. Orator dowodząc etycznej małości dysydentów, przedstawia ich jako siłę zagrażającą katolikom, bo „z natury swej każdy heretyk na katoliki jadowity jako wilk na owce.” Mają oni jakoby odbierać im świątynie, grabić majątki kościelne i nie zezwalać na sprawowanie nabożeństw. Skarga odwołuje się do przykładów Prus Książęcych, gdzie faktycznie katolicy stanowili\nprześladowana przez protestantów mniejszość wyznaniową. Mówca uważa, że wojsko złożone z katolików i „heretyków” nie będzie zdolne do obrony granic ojczyzny, bo odwraca się od niego łaska Boga. Skarga podejmuje też dyskusję z protestancką doktryną, podważając sens zbawienia przez „samą wiarę” (luteranizm) oraz przekonanie o braku „wolnej wolej” człowieka (kalwińska predestynacja). Te poglądy - według mówcy - niszczą wiarę w sens dobrych\nuczynków, w oparte na sprawiedliwości i miłości relacje międzyludzkie. Za niebezpieczne uważa przekonanie, „iż Pan Bóg dobrych uczynków nie płaci ani za nie królestwa wiecznego daje”, bo doprowadzić ono może do braku Bojaźni Bożej i moralnej zapaści. Temu Skarga przeciwstawia uczącą pokory (sakrament pokuty) i szacunku dla autorytetów wiarę katolicką. Tylko ona wychowuje prawych\nobywateli, czczących własnego króla: „I rodzą się katolicy synami posłuszeństwa”, co doceniają nawet japońscy władcy (nawiązanie do doświadczeń jezuitów w Japonii). Mówca zwraca się więc do senatorów, ufając, że ich mądrość potrafi obronić katolicyzm w Rzeczypospolitej. Wystąpienie kończy modlitewną prośbą o „rozproszenie zaraźliwych sekt”, co przyniesie\ndobrobyt i błogosławieństwo „królestwu świeckiemu”. \\hKazanie szóste\\h Mówiąc o Rzeczypospolitej Skarga kolejny raz przyrównuje ją do żywego organizmu. Nazywając serce i głowę najważniejszymi jego częściami, określa religię i stan duchowny jako serce, a stan królewski - głowę. Choroba tych organów prowadzi do śmierci państwa. We wcześniejszych kazaniach mówca koncentrował się na zagrożeniach katolicyzmu, obecnie zaś zapowiada rozważania na temat chorób dotykających władzę świecką. Skarga uważa monarchię za najwłaściwszą formę polityczną Rzeczypospolitej. Jako wzór polityczny Skarga przypomina monarchię izraelską: od Mojżesza po Samsona, aby uzasadnić, że Bóg akceptuje taki sposób rządzenia: „i nauczył ich, jaki król ich być miał, i prawa mu postawił”. Jednocześnie mówca podkreśla, że do rządów nie dopuszczał pospólstwa, lecz przez siebie naznaczonych wybrańców i nigdy nie zaprowadził wielowładztwa. Retor uznaje porządek państwa za naśladowanie rządów samego Boga - jedynego władcy. Dzięki temu naśladownictwu powstało wiele starożytnych monarchii wschodnich i europejskich, które istniały póki nie rezygnowały z jednego króla. Skarga przywołuje także autorytet uczonych greckich\ni rzymskich, potwierdzających wartość rządów monarchicznych. Niepodważalnym dowodem jest przykład Kościoła katolickiego, mającego strukturę hierarchiczną, także podległą jednej osobie - papieżowi. Początki państwowości polskiej dobitnie udowodniły wyższość monarchii nad rządami naczelników. Skarga mówiąc o tym przywołuje legendę wywodzącą się jeszcze ze średniowiecza o 12. wojewodach rządzących w Polsce po śmierci ostatniego z dynastii lechickiej. Oczywiście przykłady z odległej, także legendarnej przeszłości służą aktualizacji, gdyż mówca przez ich pryzmat ocenia\nwspółczesną sobie Polskę. Zbytnią wolność szlachecką, nieposłuszeństwo poddanych rozproszenie królewszczyzny to największe zagrożenia dla monarchii w Rzeczypospolitej. Mówca chce przekonać odbiorców\ndo zalet dobrego „absolutum dominium”, mając świadomość przywiązania szlachty do zdobyczy ustrojowych, szczególnie do istniejącej od końca XV wieku izby poselskiej. O ile Skarga doceniał wagę rad senatorów (to oni są głównymi słuchaczami Kazań sejmowych-zwroty: Przezacni Senatorowie, Szlachetni Panowie), to potępiał decydujący głos szlacheckich posłów. Mając świadomość niechęci Polaków do rządów absolutnych, takimi nazywał monarchię moskiewską czy osmańską, opartą na tyranii i bezprawiu. Zachodnioeuropejskie monarchie absolutne nie są wymienione\nw ogóle, natomiast tradycyjnie wzorem do naśladowania stała się izraelska teokracja. Retor w historii dawnej Rzeczypospolitej wskazuje dobro, które szlachta zaznała od swych królów (uczestnictwo w rządach - rada królewska, zwolnienia od podatkowych ciężarów), ale będąc zbyt pyszną,\nnie potrafiła docenić. Mówca krytykuje szlachecką pewność siebie i lekceważenie praw prowadzące do anarchii. Skarga przestrzega słuchaczy przed złym korzystaniem z wielkiego daru wolności. Wyróżnia cztery jej rodzaje: pierwsza to wolność od grzechu, druga - od obcych panów i pogańskich królów, trzecia - złota wolność od niesprawiedliwego i okrutnego władcy, którą właśnie cieszą się polscy szlachcice. Czwartej wolności - diabelskiego pochodzenia trzeba unikać, a jest nią anarchia zabijająca prawa, urzędy, zwierzchności, zezwalająca na niegodziwości. To, według słów mówcy, domena synów szatana („filiorum Belial”). Nigdy nie była nią dawna Polska czcząca swych władców, więc\nSkarga ma nadzieję, że uniknie tego losu. Dwie inne przyczyny osłabienia władzy króla wiąże Skarga ze złym zarządzaniem kurczących się wciąż dóbr publicznych (nieprzemyślane rozdawnictwo i pazerność obywateli) oraz wynaturzeniami parlamentaryzmu (zarzuty kieruje wobec izby poselskiej, nie senatu). Zarzuca posłom sianie nienawiści wobec Kościoła, służalczość, oraz egoistyczne motywacje działań, czyli chęć zrobienia kariery politycznej i\nwzbogacenia się. Przekształcanie się monarchii w rządy demokratyczne Skarga nazywa nieszczęściem, gdyż „dymokracyja (...) jest w rządach ludzkich nagorsza i naszkodliwsza (...) bo między pospólstwem mało jest mądrych.” Przykład tłumu żądającego śmierci dla Chrystusa, decydującego o śmierci apostołów - Piotra i Pawła, pełni w tekście Skargi rolę dowodu postawionej tezy. Retor zwraca się z prośbą do senatorów o podjęcie mądrej refleksji nad dobrodziejstwami monarchii, a do Boga - w parafrazie słów Psalmu 71. - o opiekę i zmiłowanie nad ludem. \\hKazanie siódme\\h Kolejną chorobą królestw, według Skargi, doprowadzającą do ich upadku, są niesprawiedliwe prawa. Potrzeba norm prawnych jest dla mówcy oczywistością, bez nich nie może istnieć nowożytne państwo. Rozróżnia typy praw: przyrodzone, czyli dane człowiekowi w formie boskiego objawienia, oraz wypływające z nich prawa kościelne oraz świeckie (królewskie, państwowe). Z racji słabości ludzkiej, prawa państwowe powinny być zapisywane, co zapewnia ich niezmienność i poczucie bezpieczeństwa poddanych. Tak czyniono już w czasach Mojżesza, „aby wedle napisanych ustaw panowali i sądzili.” Znajomość prawa jest koniecznością dla władców i obowiązkiem społeczeństw. Warunkiem sprawiedliwości zaś nie są według Skargi same prawa, ale mądrzy i doświadczeni sędziowie potrafiący dostrzegać okoliczności czynów. Poza tym „konstytucyje” powinny służyć wszystkim stanom, a nie wybrańcom. Zasadniczym celem praw jest szczepienie między ludźmi dobrych obyczajów, utwierdzanie ich w bojaźni Bożej, gdyż to zagwarantuje szczęście Rzeczypospolitej. W przeciwnym razie,\nczego dowodzi przykład biblijnego Nabuchodonozora, państwo skazuje się na upadek. Skarga czyni podstawowym wyznacznikiem użyteczności praw ich skuteczną egzekucję, a tym samym czyni zarzut polskiej szlachcie, która - jak pokazał wiek XVI - nie miała szacunku dla ustaleń sejmu. Od najdawniejszych czasów ustawodawcy szukali uzasadnienia swych działań w autorytecie bóstw. W tym kontekście Skarga krytykuje ewangelików, których założyciel - Marcin Luter nie odwołał się do tej\ntradycji. Tym samym, w mniemaniu mówcy, protestanci nie mogą tworzyć dobrego prawa. Najgorsze dla istnienia państwa są niesprawiedliwe i krzywdzące ustawy. Przejawem kryzysu polskiego wymiaru sprawiedliwości jest według Skargi pozbawienie sądów biskupich egzekucji świeckiej. Retor przerażony bezkarnością „heretyków” uważa, że czyny skierowane przeciw\nkatolicyzmowi (np. zagrabienie dóbr kościelnych) i moralności (kazirodztwo, cudzołóstwo, czary, lichwa) pozostaną nieosądzone. Za największy grzech jurysdykcji uznaje „wołającą o pomstę” konfederację\nwarszawską, która gwarantowała wolność wyznania i kasowała ustalenia uchwalonej przeciw protestantom konfederacji korczyńskiej (1434 r.). Skarga odwołuje się do przeszłości, kiedy ostre prawa stały na straży spokoju i sprawiedliwości. Zwracając się do senatorów, prosi ich o tworzenie praw odpowiadających potrzebom współczesności i\nspołecznemu pożytkowi. Do Boga zwraca się o łaskę Ducha Świętego, dzięki któremu nowe prawa pomnożą katolicką pobożność. \\hKazanie ósme\\h Podobnie jak w kazaniu pierwszym mówca nawiązuje do sytuacji, w jakiej jakoby miał wygłaszać swe nauki i wspomina moment zakończenia sejmowych obrad. Ostatnim tematem rozważań czyni „szóstą chorobę” Rzeczypospolitej. Grzechy obywateli, które skaziły ziemię, wołają do Stwórcy o wymierzenie kary, więc Skarga przestrzega senatorów słowami proroka Izajasza: „Zgruchoce się miasto próżności, i domy zawarte będą, a nikt wchodzić nie będzie.” Retor nazywa się „niegodnym proroczyną” (kaznodzieją), przypominającym o największych ludzkich przewinieniach: niesprawiedliwości, krzywdzie, potwarzy, zdradzie, które są tolerowane przez obywateli państwa. Za główny grzech Skarga uznaje tolerowanie bluźnierstwa wobec Trójcy św., głoszone przez arian (antytrinitarzy). Łupiestwa kościołów katolickich zamienianych przez protestantów na zbory także są dopuszczane przez państwo, na czym tracą zwykli obywatele pozbawiani swych\nświątyń i zagrożeni rozprzestrzeniającą się herezją. Skarga wraca tu do wspomnianej w poprzednim kazaniu likwidacji świeckiej egzekucji wyroków jurysdykcji biskupiej. To w jej gestii spoczywały dotąd\nproblemy religijnych sporów, a zgodnie z poglądami mówcy, sądy kapłańskie Bóg postawił wyżej niż świeckie. Tak więc obecny stan rzeczy kłóci się z najwyższymi prawami. Kaznodzieja krytykuje także opieszałość sądów rozpatrujących wiele spraw zbyt wolno, przez co niesprawiedliwość odczuwają najbiedniejsi: „sieroty i wdowy i inne podeptane i złupione.” Niedowład sądownictwa podkreślają przykłady bezkarności morderców, którzy przez wiele lat unikają kary. Kolejnym przedmiotem krytyki mówcy są stosunki społeczne w Polsce. Skarga oskarża wprost szlachtę o to, iż nadużywa ona władzy wobec ludzi niższego stanu. Chłopi cierpią w niewoli, pozbawieni jakichkolwiek praw ludzkich i obywatelskich, co kłóci się z zasadami chrześcijańskimi. Jednocześnie mówca ironizuje: oto tak państwo zapewniło dobrobyt tym, „z których wszyscy żyjem”. Grozi szlachcie słowami starotestamentowego proroka\nIzajasza, przewidującego, iż bogactwo wyrosłe na krzywdzie ubogich, skazuje się na zagładę. Inną obrazą porządku moralnego, tolerowaną przez obywateli jest lichwa - przeciwieństwo idei miłosierdzia. Łączy ją Skarga z zachłannością ludzi na dobra materialne, rezygnacją z uczciwego i skromnego życia. Mówca przywołuje dramatyczny obraz ubogiej Polski, w której bogate są tylko niektóre domy, a\ndobra publiczne, wojskowe twierdze, kościoły zostały zaniedbane. Samym sobie bogacze pozostawili ubogą ludność, co mówca potępia słowami biblijnego Ezechiela. Przywołując je sugeruje, iż współczesny\nupadek kraju przypomina dzieje Sodomy. Odpowiedzialni za dobro Rzeczypospolitej, myślą jedynie o własnych majątkach i nie uznają za grzech okradanie skarbu państwa. Jednocześnie dobra swe trwonią na\nzbytki, nie boją się składać w sądach fałszywych oskarżeń, łatwo ulegają grzesznym słabościom. Retor wyraźnie staje po stronie ludzi niewinnie krzywdzonych, oszukiwanych i bezradnych wobec siły zła. Podkreślając tragizm sytuacji pyta o to, co sam może zrobić dla Rzeczypospolitej. Gdyby mógł, wcieliłby się w postać Izajasza, aby upominać współobywateli i wzywać do pokuty i nawrócenia na dobrą drogę. Przeraża go jednak ślepota polityczna szlachty, która nie zauważa zagrożeń bytu narodowego. Mówca chciałby też mieć siłę prorocką Jeremiasza przestrzegającego przed niewolą i uciskiem, jakiego doznają Polacy (symbolika pęt, oków, łańcuchów). Plastyczne obrazy pobojowisk Skarga, dla większej siły perswazji, opisuje w czasie teraźniejszym, nie przyszłym, jakby klęska dopełniała się\nna jego oczach. Kolejnym prorokiem, do którego nawiązuje retor jest Ezechiel: pokutując, przewiduje śmierć części ludzi oraz wygnanie i tułaczkę innych. W proroctwach Jonasza odnajduje zaś przestrogę przed nadejściem upadku królestwa. Orator podkreśla, że nie doświadczył boskiego objawienia, ale czuje się posłem Boga, wysłanym do rodaków: „abych wam złości wasze ukazował i pomstę na nie, jeśli ich nie oddalicie, opowiadał. Wszytkie królestwa, które upadały, takie posłańce Boże i kaznodzieje miały (...)” Stwórca daje ludziom trzy kategorie gróźb: jedne można zmienić pokutą, drugie wypełniają się w dalszych pokoleniach, trzecie z powodu zatwardziałych serc grzeszników odmienić nie można. Skarga nie potrafi powiedzieć, do jakiego typu\nprzynależą jego napominania. Ma jednak nadzieję, że mądrość Polaków każe im zmieniać swe postępowanie, przepraszać za wyrządzone zło i prosić o łaskę przebaczenia. Skarga przy końcu swej wypowiedzi odwołuje się do symboliki trójki, tak istotnej w gematrii (biblijna symbolika liczb). Mówi o trzech dniach, w czasie których nastąpi moralne odrodzenie obywateli\nRzeczypospolitej. Najpierw będą oni żałować i wyznawać swe winy, potem szukać dróg poprawy, a następnie usprawiedliwiać się, czyli czynić zadość. Kazania kończy modlitwa błagalna do Stwórcy o miłosierdzie dla narodu broniącego katolicyzmu na północnych krańcach Europy.",
        "Author": "Piotr Skarga",
        "ReleaseDate": "1597",
        "Genre": "Powieść historyczna, Biografia i reportaż"
    },
    {
        "title": "Knyps z Czubkiem",
        "content": "\\hStreszczenie szczegółowe\\h Dawno temu w pewnym królestwie urodził się długo oczekiwany królewicz. Niestety był bardzo brzydki. Obecna przy jego narodzinach wróżka nazwała go Knypsem z Czubkiem, ponieważ zapowiedziała, że\nzawsze będzie niski, a włosy na czubku głowy będą mu zawsze sterczeć. Pocieszyła jednak królewską parę, że chłopiec będzie bardzo mądry. Obdarzyła go także niezwykłym darem. Kobieta, którą pokocha\nKnyps, także stanie się mądra. Mały królewicz był kochany przez wszystkich, ponieważ rzeczywiście był mądry, a także grzeczny i uprzejmy. W tym czasie w sąsiednim królestwie na świat przyszły dwie królewny. Jedna z nich była prześliczna, a druga bardzo brzydka. Przy ich narodzinach była ta sama wróżka, która wcześniej pojawiła się na\ndworze rodziców Knypsa z Czubkiem. Wróżka pocieszała królewską parę, że mądrość młodszej córki sprawi, iż jej wygląd nie będzie miał znaczenia. Starsza królewna będzie za to coraz piękniejsza, ale\nbardzo głupia. Królowa była zrozpaczona. Wróżka stwierdziła, że nie może mądrej królewnie podarować urody, ale może sprawić, że jeśli starsza kogoś pokocha, obdarzy go swoją urodą. Królewny\ndorastały. Młodsza była coraz mądrzejsza i brzydsza, a starsza coraz piękniejsza i głupsza. Początkowo wszyscy zachwycali się urodą starszej siostry, ale gdy zauważali, że nie ma ona nic mądrego do\npowiedzenia, zaczynali się interesować jej młodszą, niezwykle inteligentną siostrą. Wkrótce młodsza królewna wyszła za mąż, a starsza coraz bardziej cierpiała z powodu swojej głupoty. Nie potrafiła\nsensownie odpowiedzieć na żadne pytanie i przynosiła wstyd królewskiej parze. Pewnego razu, gdy siedziała smutna w magicznym lesie rozciągającym się koło zamku, spotkała niezwykle brzydkiego młodzieńca. Był to Knyps z Czubkiem. Królewna zauważyła, że jest bardzo miły i dobrze\nwychowany. Knyps z kolei był zachwycony urodą dziewczyny i nie mógł zrozumieć, dlaczego jest zmartwiona, będąc tak piękną. Pocieszał ją, że uroda jest tak cennym darem, że wszystkie wady przestają\nbyć ważne. Piękna dziewczyna jednak nie dała się przekonać i powiedziała, że wolałaby być mądra. Knyps opowiedział jej o swoim darze od wróżki. Stwierdził też, że to ona może być tą osobą, którą\nuczyni mądrą. Królewna miała wątpliwości, ale obiecała, że za rok zostanie jego żoną. Od tej pory królewna stała się dowcipna i inteligentna. Wkrótce na dwór zaczęli przybywać książęta i królewicze, którzy starali się o jej rękę. Rodzicom i jej samej podobał się niezwykle bogaty i\nprzystojny książę. Królewna udała się do zaczarowanego lasu, aby zastanowić się, co zrobić. W lesie spotkała krasnoludki, które poinformowały ją, że przygotowują ucztę weselną dla Knypsa. Królewna\nuświadomiła sobie, że właśnie mija rok od czasu, gdy obiecała swoją rękę Knypsowi. Po chwili pojawił się Knyps, ale piękna królewna próbowała dać mu do zrozumienia, że nie chce zostać jego żoną. Ona\nbyła piękna i mądra, a królewicz pozostał brzydki. Wówczas Knyps opowiedział jej o darze, który otrzymała od wróżki, a królewna zrozumiała, że Knyps ma mnóstwo zalet, za które mogłaby go pokochać.\nWtedy zauważyła, że Knyps wcale nie jest brzydki. Oboje byli przekonani, że swoje przemiany zawdzięczają wróżce, i nie mogli zrozumieć, dlaczego wróżka twierdzi, że jest inaczej. Wkrótce Knyps\npoprosił o rękę królewny i pod wielkim drzewem w zaczarowanym lesie odbyła się uczta weselna.",
        "Author": "Marta Kisiel",
        "ReleaseDate": "2015",
        "Genre": "Książki dla młodzieży, Fantastyka"
    },
    {
        "title": "Kot w butach",
        "content": "\\hStreszczenie szczegółowe\\h Dawno temu zmarł właściciel starego młyna. Pozostawił testament, w którym wszystkie dobra zapisał dwóm starszym synom. Najmłodszy młynarczyk otrzymał w spadku tylko kota. Czuł się oszukany i\nnieszczęśliwy. Zgodnie z życzeniem braci opuścił rodzinny dom i udał się na wędrówkę w daleki świat. Szybko okazało się, że kot, którego zabrał ze sobą, jest magiczny. Potrafił mówić i obiecał\nmłynarczykowi, że go nie zawiedzie. Chłopiec obawiał się, że jego przyjaciel będzie działał nieuczciwie, bo wiedział, że jest sprytny i umie kraść. Kot zobowiązał się, że nie zrobi niczego, czego\nmłynarczyk musiałby się wstydzić. Poprosił chłopca, aby kupił mu czerwone buty z ostrogami i duży płócienny worek. Prośba była dziwna, ale młynarczyk spełnił ją. Kot podstępem złapał do worka\nzajączka, zawiązał worek i pobiegł z nim do zamku. Tam poprosił o widzenie z królem. Oświadczył władcy, że przynosi dar od swojego pana, bogatego i uczciwego markiza Carrabasa. Król był bardzo\nzadowolony z daru. Kot nie wtajemniczył młynarczyka w swoje plany i jeszcze wielokrotnie odwiedzał królewski dwór z prezentami. Za każdym razem otrzymywał pieniądze od kucharza. Kot oddawał pieniądze\nmłynarczykowi, mówiąc, że są uczciwie zarobione. Król niecierpliwił się, gdy kota nie było zbyt długo, dlatego pewnego razu, uradowany jego przybyciem, zaprosił go na obiad. Podczas posiłku kot poznał młodziutką i piękną królewnę, która wyraziła\nochotę poznania markiza Carrabasa. Poparł ją król. Kot, który pomyślał, że można ożenić młynarczyka z królewną, wpadł na pomysł, aby do spotkania doszło nad rzeką. Poinformował króla, że właśnie tam\nkoło mostu jego pan będzie odpoczywał. Królewna uparła się, że ona także chce zobaczyć rzekę. Kot dosyć łatwo namówił młynarczyka do wyprawy nad rzekę. Tam nakazał mu wejść do wody i nie oddalać się pod żadnym pozorem. Młynarczyk z przyjemnością spędzał czas w rzece. Gdy kot usłyszał, że\nnadjeżdża królewska kareta, schował ubranie chłopca i zaczął krzyczeć, że jego pan tonie. Słudzy szybko wyciągnęli młodzieńca z wody, ubrano go w galowe szaty i zaproszono do karety. Król podziękował\nza liczne prezenty, przekonany, że ma przed sobą tajemniczego markiza Carrabasa. Młynarczyk myślał, że z kimś go pomylono, ale postanowił nie wyjaśniać nieporozumienia, ponieważ zachwyciła go uroda\nkrólewny i zapragnął jak najdłużej przebywać w jej towarzystwie. W tym czasie kareta wjechała na teren posiadłości okrutnego czarnoksiężnika. Kot wpadł na pomysł, aby wszyscy pracujący dla\nczarnoksiężnika ludzie mówili królowi, że to posiadłości markiza Carrabasa. Król był zachwycony majątkiem markiza. Kot szybko dotarł do zamku czarnoksiężnika i podstępem skłonił go, aby udowodnił, że naprawdę zna się na czarach. Zgodnie z jego życzeniem czarnoksiężnik najpierw przemienił się w lwa, a potem w\nmysz. Kot złapał mysz, zjadł ją i mógł zaprosić króla do zamku na ucztę. Podczas uroczystego posiłku król stwierdził, że chciałby mieć takiego zięcia, jak markiz Carrabas. Okazało się, że królewnie\ntakże podoba się skromny i przystojny młodzieniec. Wkrótce odbyło się huczne wesele, a młynarczyk wynagrodził wszystkich pracujących na jego polach.",
        "Author": "Charles Perrault",
        "ReleaseDate": "1697",
        "Genre": "Książki dla młodzieży, Fantastyka"
    },
    {
        "title": "Krew elfów",
        "content": "\\hStreszczenie szczegółowe\\h \\hRozdział pierwszy\\h Ciri ma koszmar związany ze spaleniem jej ojczyzny, Cintry, przez armię wrogiego kraju - Nilfgaardu, Geralt ją uspokaja i dziewczynka z powrotem zasypia. Bard Jaskier stoi pod świętym dębem i śpiewa pieśń o czarodziejce, wiedźminie i dziecku-niespodziance. Wszyscy zebrani zaczynają żywo dyskutować o tym, czy pieśń mówi o Geralcie, Yennefer i Ciri, o\nprawdziwych wydarzeniach i czy rzeczywiście Geralt i Yennefer się kochają. Niektórzy twierdzą, że cała trójka już nie żyje, inni im nie wierzą. Jaskier nie chce udzielić jednoznacznej odpowiedzi.\nWybucha kłótnia, która przeradza się w dyskusję nas sensem prowadzenia wojen i nieciekawą kondycją moralną mieszkańców świata. Przypominane są proroctwa dotyczące końca świata i tragedii, jakie mają\nsię w związku z nim wydarzyć. Na koniec na światło dzienne wychodzi kwestia ludzkiego rasizmu - wszelkie inne rasy uważane są za gorsze. Ludzie nie chcą się zgodzić, że wrogowie - Nilfgaardczycy to\nludzie i upierają się, że to elfy. Podczas awantury Jaskier niezauważony znika. Zostaje znaleziony w karczmie przez mężczyznę, który chce się dowiedzieć, co naprawdę stało się z Ciri. Przedstawia się on jako czarodziej Rience. Jaskier nie udziela mu odpowiedzi. Usiłuje uciec tajemnym przejściem, ale trafiony zaklęciem paraliżującym wpada przez zapadnię do chlewu. Rience łapie go i usiłuje złamać torturami. Jaskier\nrzeczywiście nie wie nic o Ciri, więc Rience wypytuje go, gdzie może znaleźć Geralta. Wtedy do pomieszczenia wpada smukła kobieta w męskim stroju, także czarodziejka. Po krótkim pojedynku Rience ucieka, teleportując się. Kobieta to Yennefer. Uwalnia Jaskra. Podczas późniejszej rozmowy Yennefer każe Jaskrowi nie śpiewać więcej tej ballady oraz zapomnieć, że kiedykolwiek słyszał coś o Ciri, i informuje go, że Rience to Nilfgaardczyk. Bard uważa, że trzeba ostrzec Geralta, że ktoś szuka dziewczynki. Yennefer nie chce do niego pojechać, bo uważa, że nie byłaby mile widzianym gościem, i zakazuje jechać Jaskrowi ze względu na grożące mu niebezpieczeństwo. Nadchodzi zima. Ciri i Geralt przyjeżdżają do zamku Kaer Morhen, siedziby i szkoły wiedźminów. Geralt przedstawia Ciri jako przeznaczenie wszystkich obecnych. \\hRozdział drugi\\h Czarodziejka Triss Merigold zmierza do Kaer Morhen. Na dróżce, która służy adeptom do trenowania szybkości biegu i zwinności, spotyka około dwunastoletniego chłopca. Bardzo ją to dziwi, gdyż wie, że nie trenowano tu młodych\nwiedźminów od prawie ćwierć wieku, a jeszcze bardziej jest zdumiona, gdy chłopiec okazuje się być dziewczynką. Jest to Ciri. Nie ufa Triss, ale obie razem udają się do zamku. Mijają rów pełen\nszkieletów. Triss wie, że to szczątki wiedźminów zamordowanych kiedyś przez fanatyczny, pełen nienawiści do „odmieńców” tłum, ale nie chce tego powiedzieć dziewczynce. Wtedy Ciri zaczyna mówić dziwnym metalicznym głosem i okazuje się, że umie czytać w myślach. Każe Triss wracać i zabrać ją, Ciri, ze sobą, aby oddała ją „tym, do których należy”. Zaraz po tym jednak nic nie pamięta i wydaje jej się, że usnęła na koniu. Triss potajemnie sprawdza jej aurę magiczną i ku swojemu zdziwieniu nic nie wyczuwa, choć jeszcze przed chwilą Ciri\nemanowała magią. Triss jest nieszczęśliwie zakochana w Geralcie i cieszy się ze spotkania z nim mimo chłodnego przyjęcia. Potem dyskutuje z nim i innymi wiedźminami o sensie szkolenia Ciri na wiedźmina, ale oni\nodpowiadają, że uczą ją tego, ponieważ tylko to umieją, a Kaer Morhen to obecnie jej jedyny prawdziwy dom. Nikt z ocalałych po masakrze Cintry nigdy jej nie szukał. W nocy Triss zastanawia się, po co\nnaprawdę została wezwana do zamku. Podejrzewa, że potrzebują czarodzieja, który podda Ciri serii magicznych rytuałów prowadzących do mutacji, jakie przechodzi każdy młody wiedźmin, ale dochodzi\nostatecznie do wniosku, że powodem są magiczne zdolności dziewczynki. Rano Triss zabiera Ciri do jej pokoju, żeby poprawić jej poszarpany strój. Okazuje się, że dziewczynka jest cała w okropnych sińcach od ćwiczeń na urządzeniach szkoleniowych. Triss robi straszną awanturę wiedźminom. Okazuje się, że żaden z nich nie pomyślał o różnicach w fizjologii chłopców i dziewcząt i nie zainteresowali się tym, że Ciri zaczyna dorastać. Triss zostaje w Kaer Morhen, żeby zająć się wychowaniem dziewczynki. Zapada decyzja o wysłaniu jej wiosną do miasta Ellander, do szkoły świątynnej przy chramie bogini Melitele, prowadzonym przez kapłankę Nenneke. Powodem wezwania Triss rzeczywiście są zdolności magiczne Ciri. \\hRozdział trzeci\\h Triss deklaruje nie mówić o zdolnościach Ciri innym czarodziejom i ostrzega wiedźminów, że musi ona być szkolona, gdyż inaczej grozi jej szaleństwo. Kilka razy sami słyszeli, jak Ciri mówi\nmetalicznym głosem. Pewnego razu przepowiedziała Geraltowi i Vesemirowi śmierć. Triss celowo wprowadza Ciri w trans, aby się dowiedzieć, skąd pochodzi jej moc. Wnika w jej świadomość, a tam\nmetaliczny głos mówi jej, że Ciri jest Białym Płomieniem, od którego spłonie świat. Nie chce jednak powiedzieć nic o sobie. Triss stwierdza, że nie da rady sama szkolić Ciri, gdyż jej moc jest zbyt\nsilna, i sugeruje pomoc silniejszej czarodziejki, aby ją ochroniła przed tym, co chce nad nią zapanować i mówi przez nią. Aż do wiosny trwa nauka Ciri - wiedźmini szkolą ją po swojemu, a Triss uczy\nStarszej Mowy (języka magii), dobrych manier i kobiecego zachowania. Podczas wieczornej dyskusji poruszony zostaje temat nadchodzącej wojny z Nilfgaardem. Wiedźmini nie chcą się w nią angażować, uważają, że ich to nie dotyczy, ponieważ z racji profesji nie wolno im\nsię wtrącać w sprawy świata i opowiadać się w konfliktach. Triss omal nie umarła w czasie poprzedniej wojny, ale chce walczyć, bo uważa, że „tak trzeba”. \\hRozdział czwarty\\h Z nastaniem wiosny wszyscy wyjeżdżają z Kaer Morhen. Podczas całej drogi Triss ciężko choruje. Docierają do wojskowej strażnicy, ale tu nie uzyskują pomocy, bo strażnica została napadnięta przez\ngrupę elfów o nazwie Scoia'tael, czyli Wiewiórki, która napada na ludzi zajętych walką z Nilfgaardczykami. Wśród ludzi narasta nienawiść do elfów, a także do przedstawicieli innych ras. Geralt wyrusza z Ciri i Triss na północ, za jadącą w tamtą\nstronę karawaną krasnoludów. Spotykają w niej przyjaciela wiedźmina, Yarpena Zigrina. Ciri zaprzyjaźnia się z nim. Zapytany, czy Ciri jest jego córką, Geralt odpowiada, że tak. Dowódca karawany Wenck proponuje wiedźminowi zaciąg do armii w zamian za możliwość przyłączenia się, ale ten odmawia, oferując za to\nwszelką potrzebną pomoc. Późno w nocy Ciri słyszy kłótnię Geralta z Yarpenem, który wrzeszczy na niego, że neutralność to bzdura i nie da się jej zachować w obecnej sytuacji. Później Yarpen rozmawia\nz Ciri o tym, że Scoia'tael to bandyci i mordercy, a jedynym ratunkiem dla świata jest dojście do zgody między rasami. Ciri doskonale to rozumie, ponieważ nie ma żadnych uprzedzeń względem nikogo. Ciri jedzie na konny zwiad. Po drodze rozmyśla o Scoia'tael i rzezi Cintry. Uważa, że neutralność to zbrodnia - wiedźmini powinni bronić ludzi przed każdym złem, a nie tylko przed potworami, i nie\ntylko ludzi, ale każdego, nawet zwierzęta. Chce być wiedźminką właśnie po to, by to robić. Zauważa zwiadowcę elfów. Za nią pojawia się Geralt i zakazuje mówić komukolwiek o widzianym elfie. Ciri\nobawia się, że Scoia'tael zaatakują karawanę, więc Geralt pokazuje jej powód ich obecności w okolicy. Są to ruiny starożytnego elfiego pałacu, w których centrum znajduje się przepiękna płaskorzeźba otoczona krzewami róż. Przedstawia ona Elirenę, dawną przywódczynię elfów w walce z ludźmi, która omal nie doprowadziła do wymarcia elfów, ponieważ w walce zginęli prawie wszyscy, którzy mogli mieć dzieci. Geralt\ntłumaczy Ciri, że neutralność to nie obojętność, ale brak nienawiści, i Ciri zaczyna go rozumieć. Zrywa na pamiątkę jedną z róż i wtedy ma przeczucie, że członkowie karawany umierają. Obydwoje wracają galopem. Trwa atak Scoia'tael, przewrócone wozy płoną. Krasnoludy walczą, Ciri i Geralt przyłączają się do nich. Dzięki pomocy wojska wygrywają bitwę. Okazuje się, że konwój był ludzką pułapką i miał udowodnić, że Yarpen jest zdrajcą. Podejrzenie nie było słuszne, ale kilku krasnoludów straciło przez to życie. Geralt zabiera Ciri różę i rzuca ją na ciało martwej elfki ze Scoia'tael. \\hRozdział piąty\\h Geralt płynie statkiem, do którego ochrony go wynajęto, do miasta Oxenfurt, i czyta list od Ciri ze szkoły Nenneke. Dziewczynka jest zadowolona z pobytu, ma koleżanki, ale tęskni za Kaer Morhen. Ma\nteż drugi list, od Yennefer; czarodziejka zgadza się przyjechać i zaopiekować Ciri, ale jest wobec Geralta bardzo niemiła i cyniczna. Geralt rozmawia z uczonym, który nie wierzy, że statkowi zagraża atak potwora zwanego żagnicą. Uważa, że w tym rejonie żagnice nie występują, i nie jest pewien, czy w ogóle istnieją. Od celnika\nGeralt dowiaduje się, że interesował się nim niejaki Rience i wypytywał, czy nie towarzyszy mu może nastoletnia dziewczyna. Do statku zbliżają się ludzie przebrani za straż Temerii (sąsiadującego kraju) i chcą aresztować Geralta i przeszukać pokład w poszukiwaniu Ciri. Wybucha kłótnia i wtedy atakuje żagnica. Geralt\nwalczy naraz z potworem i z bandytami chcącymi go utopić. Potem udaje się szukać Rience'a. W Oxenfurcie przebywa Jaskier. Śledzą go dwaj mężczyźni, więc prosi znajomą o przekazanie informacji Geraltowi. Chwilę potem dwaj szpiedzy zabierają go do Dijkstry, szefa tajnych służb króla Redanii. Bard kłamie, że nie wiedział o pościgu Geralta za Rience'em. Dijkstra także szuka Rience'a, który jest uważany na nilfgaardzkiego szpiega, i nie podoba mu się, że\nten ma się przez Geralta na baczności. Pyta Jaskra, gdzie jest Ciri, dokąd pojechała Yennefer i dlaczego Triss się ukrywa, ale bard twierdzi, że nie wie. Nie zamierza donosić na Geralta ani szkodzić\njego przyjaciołom. Potem odnajduje w mieście Geralta i każe mu natychmiast wyjechać, ostrzegając, że Ciri i Yennefer grozi niebezpieczeństwo. Podczas rozmowy do pokoju wlatuje pod postacią sowy czarodziejka Filippa Eilhart, reprezentująca Radę Czarodziejów, która chce dotrzeć do Ciri przed królem, Rience'em i kimkolwiek innym. Ona także ostrzega Geralta przed Rience'em. Wtedy znajoma Jaskra, Shani, mówi, że zna Rience'a i wie, gdzie można go znaleźć. \\hRozdział szósty\\h Na zebraniu pięciu królów ludzkich królestw trwa dyskusja nad strategią postępowania wobec Nilfgaardu. Obecni są Vizimir, Foltest, Demawend, Hensel i królowa Meve. Większość władców nie boi się zagrożenia i uważa, ze nie ma\nniebezpieczeństwa. Tylko nieliczni widzą, jakim problemem jest Scoia'tael i wrzenia wśród społeczności innych ras, a także ekspansja ekonomiczna Nilfgaardu. Udaje im się przekonać pozostałych.\nPrzypominają oni sobie szerzące się w ich krajach proroctwa dotyczące nadejścia Białego Płomienia, wybawiciela z południa (na południu leży Nilfgaard). Pada pomysł zademonstrowania siły i odbicia Cintry. Od tego momentu rozmowa koncentruje się na tajemnicy otaczającej Lwiątko z Cintry i jej\nposzukiwania. Wiadomo, że szukają jej Cintryjczycy, ale także niejaki Rience. Zastanawiają się, dla kogo pracuje. Podejrzenia padają na cesarza Nilfgaardu, Emhyra, który mógłby chcieć ożenić się z Ciri, aby legalnie przejąć władzę w Cintrze i podporządkować sobie jej obywateli. Aby uniknąć niebezpieczeństwa, postanawiają znaleźć i zabić Ciri. Mają rację, zleceniodawcą Rience'a jest Emhyr. Szpiedzy donoszą mu o potajemnym zebraniu królów. Emhyr każe wysłać do Rience'a wiadomość, by natychmiast zabił Geralta. Przed obliczem króla zjawia się rycerz z nocnych koszmarów Ciri, więziony przez ostatnie dwa lata za niewykonanie rozkazu. Dostaje jeszcze jedną szansę. Ciri budzi się z dziwnego snu. Widzi w nim Geralta, Jaskra i Shani idących nocą przez przystań. W sąsiedniej komnacie kłócą się Matka Nenneke i Yennefer. Ciri znowu usypia i tym razem śni jej się, że\nidzie z Yennefer długim ciemnym korytarzem, na końcu których za drzwiami czai się rycerz z jej koszmarów. Rience wynajmuje bandytę mającego zabić Geralta. Tymczasem Geralt, Jaskier i Shani wypytują o niego znachora Myhrmana, u którego niedawno spotkała go Shani. Czarodzieje także spotykają się na zebraniu Rady. Mag Vilgefortz proponuje w zaistniałej sytuacji nie robić nic, ale pod wpływem argumentów zmienia zdanie i postanawia powstrzymać królów przed wywołaniem wojny. Okazuje się, że od pewnego czasu zajmuje się poszukiwaniami Yennefer. W czasie spotkania dostaje list z wiadomością o śmierci Geralta. Geralt walczy z Rience'em na ulicy Oxenfurtu, pod osłoną nocy. Rience, widząc, że nie ma szans, usiłuje się teleportować, ale wiedźmin łapie go w ostatniej chwili. Dogorywający po walce bandyta wynajęty przez Rience'a\nzdradza Filippie Eilhart wszystko, co wie o swoim zleceniodawcy. Wtedy Filippa zatrzymuje Geralta magią i umożliwia Rience'owi ucieczkę przez portal teleportacyjny. Czarodziejka mówi, że stanęła po stronie większej sprawy, której Geralt nie może zrozumieć, ale będzie musiał opowiedzieć się po którejś ze stron, gdyż „przygarnął płomień, od którego zapłonie świat”. Geralt twierdzi, że nie pozwoli nikomu wplątać w to wszystko Ciri i że będzie jej bronił nawet za cenę życia. \\hRozdział siódmy\\h W szkole matki Nenneke uczennice dokuczają Ciri, ponieważ ma inne zajęcia i dużo czasu spędza z nielubianą przez nie Yennefer. Nie lubią jej, bo jest czarodziejką. Ciri idzie odwiedzić kolegę,\nJarre'ego, wychowanka Nenneke. Rozmawiają o nadchodzącej wojnie. Jarre studiuje historię i jest pewien, że wojny nie będzie, ponieważ siły są wyrównane i żadna ze stron nie ma przewagi. Na\ntelepatyczne wezwanie Yennefer Ciri wraca do szkoły, skąd mają niezwłocznie wyjechać nie wiadomo, dokąd. Ciri rozmawia z Yennefer, przyznaje się, że jej zdaniem wojna na pewno będzie, i mówi, że\nbardzo się boi, że znowu wszyscy ją opuszczą. Yennefer obiecuje, że zawsze będzie przy niej. Ciri wspomina, jak początkowo nie lubiły się z Yennefer, która uważała ją za rywalkę do uczuć Geralta. Czarodziejka zmusiła ją do poddania się testom określającym jej zdolności magiczne, aby w\nzależności od decyzji Ciri albo je wygasić, albo rozwinąć. Zażądała od dziewczynki absolutnego posłuszeństwa i szczerości. Ciri uzyskała zapewnienie, że szczerość działa w obie strony, i zapytała, co\nłączy Yennefer z Geraltem. Czarodziejka określiła ich relację jako „tęsknotę, żal, nadzieję i lęk”. Ciri przeszła wszystkie testy i rozpoczęła naukę. Pewnego dnia Yennefer usunęła jej koszmary i Ciri zaczęła sypiać spokojnie. W czasie nauki zbliżyły się do siebie, zaczęły rozmawiać o ważnych\nsprawach, w tym o dzieciństwie Ciri w Cintrze i o śmierci jej rodziców, którzy utonęli w morzu. Innego dnia Yennefer nazwała Ciri „córeczką”. Wczesnym rankiem następnego dnia Ciri i Yennefer wyjeżdżają. Żegna je matka Nenneke, która prosi czarodziejkę, by nie pozwoliła nikomu skrzywdzić Ciri.",
        "Author": "Andrzej Sapkowski",
        "ReleaseDate": "1994",
        "Genre": "Fantastyka"
    },
    {
        "title": "Król Maciuś Pierwszy",
        "content": "\\hStreszczenie szczegółowe\\h Powieść rozpoczyna się wprowadzeniem narratora-autora. Tłumaczy on, dlaczego umieścił fotografię, na której jest mały. Chciał wówczas zostać królem, prowadzić wojny i jeździć do ludożerców. Teraz już jest stary i mu się nie chce. Narrator wspomina, że jest to książka adresowana wyłącznie do dzieci, ponieważ dorośli jej nie zrozumieją i będą wyśmiewać niektóre rozdziały. Mogą jednak spróbować ją przeczytać, ponieważ dorosłym niczego nie można zabronić. Na początku powieści dowiadujemy się, że król Stefan Rozumny jest ciężko chory i jeśli nie wyzdrowieje w ciągu trzech dni, będzie bardzo źle. Wszyscy rozumieją, że król umrze. Chcą wezwać doktora, ale ten stawia władcy bańki i nie może się zjawić. Ministrowie, pod wodzą najstarszego, spierają się, czy małoletni syn króla, może zostać jego następcą. Minister sprawiedliwości zauważa, że w innych krajach następcą zostaje najstarszy syn. Maciuś jest jedynym synem króla i pozostali ministrowie uważają, że jest za mały, żeby rządzić państwem, ponieważ nie umie ani czytać, ani liczyć. Głos zabiera zagraniczny minister. Grozi wypowiedzeniem wojny, jeśli Maciuś nie zasiądzie na tronie. Nikt nie wie, skąd na posiedzeniu wziął się obcy polityk i podejrzewają zdradę. Najstarszy minister się nie zgadza. Odpowiada: „Dobrze, niech będzie wojna”. Doktorzy spierają się, jak pomóc królowi, a w tym czasie ministrowie piją wino i palą królewskie cygara. Maciuś czuwa przy łóżku króla. Przypomina sobie, że tak samo wyglądała śmierć jego mamy.   Król umiera. Po uroczystym pogrzebie, Maciuś zostaje królem. Jest zły, że ministrowie bawili się na uroczystej kolacji, kiedy jego ojciec umierał. Chłopiec nudzi się. Wyprasza przez doktora trzy przechadzki w dwutygodniowych odstępach. Podczas pierwszej przechadzki Maciuś spotyka Irenkę, córkę strażaka. Dziewczynka marzy o dużej lalce, która sięgałaby do sufitu. Maciuś spełnia jej marzenie. Następnym razem spotyka Felka, z którym już dawno chciał się zaprzyjaźnić. Maciuś, jak każde dziecko, musi się uczyć. Według królewskiego zwyczaju wstaje codziennie o siódmej. Maciuś żali się Felkowi, że jako król musi robić same nudne rzeczy, a nie to, co sprawia mu przyjemność.  Chłopcy opracowują własny system porozumiewania się: gwiżdżą albo naśladują kukułkę. Piszą także listy. W jednym z nich Felek powiadamia króla Maciusia, że trzy państwa wypowiedziały wojnę jego królestwu. Ministrowie ukryli ten fakt przed władcą. Maciuś wraz z Felkiem udają się na wojnę. Król przyjmuje przezwisko „Tomcio Paluch”. Na dworcu kolejowym chłopcy są świadkami stratowania młodego żołnierza przez konia. Maciuś i Felek dostają się do pociągu. Pomaga im w tym koniak i łosoś ofiarowany żołnierzom. Maciuś-Tomcio Paluch zostaje pogryziony przez pchły. Jego pierwsze zadanie to kopanie okopów. Kiedy ministrowie zauważają zniknięcie króla, nakazują wykonać porcelanową lalkę na podobieństwo władcy, by jego nieobecność nie wyszła na jaw. W tym samym czasie chłopcy uczestniczą w walkach, a Maciuś zostaje ranny. Do zadań Felka należy zrzucanie bomb z samolotu. Król zauważa, że jego przyjaciel zaczął pić i palić. Mimo wszystko Felek chroni władcę. Inni żołnierze zaczynają ich nazywać Wyrwidębem i Waligórą. Pewnego razu, dzięki podstępowi, Maciuś poznaje lokalizację prochowni wrogiej armii. Podając się za pastuszka, mówi, że chce dołączyć do wojsk swoich przeciwników. Kiedy zostaje wysłany jako szpieg, stwierdza, że nie wie, co to jest prochownia i żeby mu ją pokazano. Naiwni żołnierze spełniają prośbę chłopca, który wraca do swojej armii. Dzięki niemu prochownia przeciwników zostaje zniszczona. W nagrodę Tomcio Paluch zostaje odznaczony przez (!) króla Maciusia Pierwszego.  Walki na froncie trwają. Maciuś zostaje wzięty do niewoli. Żołnierze wrogiej armii rozpoznają w nim pastuszka, który ich oszukał. Chłopiec zostaje skazany na śmierć przez powieszenie. Więzienie, w którym oczekuje na wykonanie wyroku, zostaje zbombardowane. Maciuś traci przytomność i budzi się w gabinecie głównego generała. Felek zdradza, kim naprawdę jest Tomcio Paluch. W tym samym czasie ktoś rozbija porcelanową lalkę, która udawała władcę. Armia Maciusia zwycięża, a on wraca do stolicy. Minister finansów namawia króla, by pokonani władcy zapłacili kontrybucję (odszkodowanie za działania wojenne). Maciuś odmawia. Aresztuje ministrów, a jego doradcą i ulubieńcem zostaje Feluś. Król jednak zmienia zdanie, ponieważ ma za dużo obowiązków. Postanawia, że jego ministrowie będą sprawować władzę nad dorosłymi, a on — nad dziećmi. Nakazuje rozdać czekoladę swoim małym poddanym. Zdaniem ministrów reformy władcy obciążą państwowy skarbiec, dlatego chcą pożyczyć pieniądze od zagranicznych władców. Król Maciuś wyrusza w podróż pociągiem, w towarzystwie Helci i Stasia, dzieci kapitana. Dwóch władców, przyjmuje króla Maciusia bardzo wystawnie. Trzeci, Smutny Król, zaprasza gości na obrady parlamentu i wyjaśnia, na czym one polegają. Stwierdza też, że bycie królem jest bardzo trudne. Polega na wprowadzaniu reform, czyli zmian, które mają ułatwić poddanym życie. Przebywając nad morzem, Maciuś zastanawiał się, jakie reformy powinien wprowadzić. Postanowił m.in. stworzyć ogromne ZOO, zamontować we wszystkich szkołach huśtawki i wybudować domy dla biednych dzieci. Pieniądze, których brakuje na te reformy, pożycza jeden z królów. Stawia jednak warunek, na który zgodzili się ministrowie. W królestwie Maciusia ma powstać parlament i konstytucja.  Mimo obaw Maciuś odwiedza króla ludożerców — Bum-Druma. Jedną z powitalnych atrakcji ma być strzelanie do księżniczki, ale Maciuś odmawia. Rozgniewał tym kapłana ludożerców, który próbuje go otruć. Na szczęście, król Bum-Drum powstrzymuje truciciela. Władca ludożerców ofiarowuje Maciusiowi złoto. Małoletni król zaprzyjaźnia się także z Klu-Klu, czyli królewską córką, do której nie chciał strzelać. Po powrocie król Maciuś zaczyna reformować państwo, oddając władzę ludowi. Ofiarowuje swoim małym podanym zabawki i scyzoryki. Zajmuje się sprawami ludu. Czyta listy od poddanych i przyjmuje audiencje. Okazuje się jednak, że korespondencji jest za dużo, więc część listów przekazuje swoim ministrom. Na jednej z audiencji u Maciusia pojawia się dziennikarz. Sugeruje, aby stworzyć dziecięcy parlament oraz gazetę dla małych poddanych. Władca przystaje na tę propozycję i zleca to zadanie Felusiowi. Przyjaciel Maciusia zostaje ministrem do spraw dzieci. Reformy i złoto od Bum-Druma budzą zazdrość innych władców. Jeden z nich stwierdza, że nie będzie wpuszczać do portu statków ze złotem od króla ludożerców. Niestety, kiedy brakuje pieniędzy, w państwie zaczyna panować chaos. Okazało się, że dziennikarz to szpieg obcego wywiadu. Małoletni władca postanawia zorganizować zjazd królów, aby zapobiec kolejnej wojnie. Ci jednak są niechętni ze względu na obecność ludożercy. Maciuś chce zorganizować lot nad pustynią, żeby sprawdzić, czy król Bum-Drum przestał zjadać ludzi. Podróż nie należy do najszczęśliwszych, najpierw ktoś odkręca koło samolotu, a później pilot musi awaryjnie lądować. Maciuś zostaje zaatakowany przez tubylców, ale księżniczka Klu-Klu ratuje go z opresji. Królewska córka informuje Maciusia, że kapłan chce spalić króla Bum-Druma na stosie. Przepowiednia głosi bowiem, że ludożercy zaprzestaną swoich praktyk tylko wówczas, gdy pojawi się król w żelaznym ptaku. Dzięki przybyciu Maciusia przepowiednia się spełnia. Po powrocie Maciuś dowiaduje się, że jeden z władców planuje wypowiedzieć mu wojnę. Zagraniczny szpieg namawia go, by ten zniszczył fabrykę amunicji wrogiego państwa. Młody król nie rezygnuje jednak ze zorganizowania zjazdu. W czasie przygotowań jeden z urzędników planuje wysłać wypowiedzenie wojny, zamiast zaproszeń na zjazd królów. Spisek zostaje jednak w porę odkryty. Maciuś przeprowadza kolejną reformę — otwiera ogród zoologiczny. Okazuje się, że w jednej z klatek, które podarował Maciusiowi król Bum-Drum, znajduje się Klu-Klu. Księżniczka uciekła, ale były ludożerca zgadza się, by jego córka została z Maciusiem.  Małoletni król odkupuje statki od jednego z zagranicznych władców i otrzymuje dostęp do portu. Młody władca czuje się jednak coraz gorzej. Planuje krótkie wakacje w towarzystwie Klu-Klu. Pod nieobecność władcy, Feluś żąda kolejnych przywilejów, wysokiego wynagrodzenia, samochodów oraz własnej kancelarii. Król się zgodził, ale jest rozczarowany postawą przyjaciela. Kolejnym problemem Maciusia są demonstrujący robotnicy, którzy nie mają pracy, a także sejm dzieci. Mali posłowie nie są zadowoleni i wysuwają kolejne żądania. Tworzy się chaos. Protestują także piętnastolatkowie, którzy nie są już dziećmi, ale jeszcze nie dorośli. Mimo wszystko chcą rządzić. Dzieci nie chcą chodzić do szkoły. Maciuś chce im płacić za to, że będą się uczyć. Ministrowie decydują jednak, że to dorośli będą chodzić do szkoły, a dzieci zaczną pracować. Skutkuje to ucieczką wilków z ZOO, ponieważ mali pracownicy nie wywiązują się ze swojego zadania. Sytuację ratuje wierna Klu-Klu.  Do Maciusia przyjeżdża Smutny Król, ten sam, który pokazał mu obrady parlamentu. Doświadczony władca uświadamia młodemu królowi, że gazety rozpisują się o konsekwencjach jego złych decyzji: policjanci nie pilnują porządku, sklepy są zamknięte, a w szpitalach umierają ludzie. Smutny Król ostrzegł Maciusia, że dziennikarz i Feluś ukrywają przed nim prawdę. Młody władca chce ich ukarać, ale dziennikarz-szpieg ucieka. Skruszony Feluś przyznaje się do wszystkiego. Usprawiedliwia się, że był pod wpływem dziennikarza. Maciuś wybacza przyjacielowi, choć ten brał łapówki i kradł. Młody król cofa swoje reformy. Likwiduje sejm dzieci. Dorośli wracają do pracy, a dzieci do szkoły. Maciuś stara się odbudować państwo. Niestety, wybucha wojna. W jednym z państw umiera król, a na tron wstępuje jego syn, który od dawna planuje podbić państwo Maciusia Pierwszego. Małoletni władca wysyła do przeciwnika list, w którym proponuje pokój i połowę swojego złota. Mściwy król odmawia. Klu-Klu oferuje Maciusiowi własną armię. Mimo braku amunicji, żołnierze Maciusiowego wojska są dzielni i zdyscyplinowani, co bardzo dziwi przeciwnika. Dziennikarz-szpieg wyjaśnia mu, że małoletni władca zaczął naprawiać państwo. Przeciwnik Maciusia namawia innego króla — przyjaciela żółtych królów, by razem go zaatakowali. Przyjaciel żółtych królów prosi o trzy dni do namysłu. W tajemnicy przybywa do niego Smutny Król, z prośbą o wsparcie dla Maciusia. Niestety, szpieg wrogiego króla używa podstępu, sfałszowanej odezwy króla Maciusia. Małoletni król wzywa w niej do rozpoczęcia rewolucji na całym świecie. Buntu, który pozwoli dzieciom robić wszystko, na co mają ochotę. Dziennikarz zanosi odezwę, królom, którzy właśnie się naradzają. Obaj władcy wierzą w prawdziwość odezwy i stają przeciwko Maciusiowi. Smutny Król ma łzy w oczach. Z pomocą Maciusiowi przychodzi Klu-Klu i jej dzikie zwierzęta. Chłopiec wierzy w zwycięstwo. Niestety, poddani z czasem odwracają się od niego, pamiętając nieudolne rządy Maciusia. Małoletni władca barykaduje się w budynku, gdzie znajdują się klatki dla zwierząt. Przeciwnik postanawia zabić Maciusia, jednak Smutny Król przekonuje go, że lepszym rozwiązaniem będzie więzienie. Król Maciuś zostaje skazany na podstawie zeznań dziennikarza. Zwycięski król chce udowodnić, że Maciuś to jedynie tchórzliwe dziecko, ale małoletni władca zachowuje się godnie w czasie całego procesu. Ze spokojem przyjmuje wyrok — karę śmierci. W drodze na egzekucję wyrok zostaje zmieniony na wygnanie. Król Maciuś Pierwszy musi udać się na bezludną wyspę.",
        "Author": "Janusz Korczak",
        "ReleaseDate": "1923",
        "Genre": "Książki dla młodzieży, Fantastyka"
    },
    {
        "title": "Książę i żebrak",
        "content": "\\hStreszczenie szczegółowe\\h \\hPrzedmowa\\h Historia ta była przekazywana z pokolenia na pokolenie, aż do czasów współczesnych. Nie wiadomo, czy przedstawione w niej wydarzenia są prawdziwe. Być może to tylko najzwyklejsza w świecie legenda. \\hNarodziny Księcia i Żebraka\\h Pewnego jesiennego poranka, w pierwszej połowie XVI wieku przyszło w Londynie na świat dwoje dzieci. W rodzinie żebraków Cantych narodził się chłopiec, któremu dano na imię Tom. Drugi chłopiec, któremu nadano imię Edward, był pierwszym synem króla\nAnglii Henryka VIII, dlatego jego narodziny wywołały wybuch radości w całym kraju. \\hDzieciństwo Toma\\h Rodzina Cantych wynajmowała malutki pokoik w domu znajdującym się w zaułku zwanym Offal Court, w najuboższej i najbrudniejszej dzielnicy Londynu. Cały budynek zamieszkiwany był przez ludzi\nreprezentujących najbiedniejszą część społeczeństwa: żebraków, złodziei i tych wszystkich, którzy nie mogli znaleźć swego miejsca w społeczeństwie. W mieszkaniu Toma nie było żadnych mebli, tylko w\nkącie leżała zwykle kupa starej słomy i kilka postrzępionych koców, które w nocy służyły za posłanie dla całej rodziny Cantych: matki, sióstr bliźniaczek: Nan i Bet, ojca o imieniu John i starej\nbabki. Ojciec Toma był złodziejem, a babka żebraczką. Oboje nie stronili od alkoholu, a po pijanemu zwykli bić każdego, kto tylko wszedł im w drogę. Skazany na życie wśród niewykształconych ludzi Tom miał\nto szczęście, że jednym z jego sąsiadów był pewien stary ksiądz, dzięki któremu chłopiec nauczył się czytać, pisać oraz poznał podstawy łaciny. Dzięki Ojcu Andrzejowi i jego księgom mały żebrak zwykł\ntakże uciekać wyobraźnią w świat, w którym stawał się otoczonym przez luksusy księciem. Marzenia te towarzyszyły chłopcu zwłaszcza wtedy, gdy leżał ciężko poturbowany przez swego ojca lub babkę. Jednym z największych pragnień Toma było zobaczyć pałac królewski i prawdziwego księcia. \\hSpotkanie Toma z Księciem\\h Pewnego styczniowego poranka, Tom obudził się ze snu, w którym, jak zawsze, był księciem i żył w luksusie. Opuściwszy brudne mieszkanie, chłopiec skierował się w kierunku Temple Bar. Chłopiec\nzawędrował aż pod pałac Westminster, w którym mieszkał król Anglii i jego rodzina. Przechodząc obok bramy pałacu, przez którą można było dojrzeć dziedziniec, mały żebrak ujrzał odzianego w jedwabne i\natłasowe szaty chłopca. Było to książę Edward. Zachwycony widokiem Tom zbliżył się do kraty w bramie. Zauważył to jeden ze stojących w pobliżu strażników i odepchnął go brutalnie w kierunku tłumu gapiów, który również przyszedł zobaczyć księcia. Świadkiem tego zajścia był sam następca tronu, który wzburzony postępowaniem żołnierza, kazał otworzyć bramę i wpuścić Toma do środka. Aby wynagrodzić chłopcu wyrządzone mu krzywdy, książę zaprosił\ngo do pałacu i ugościł w swojej komnacie. W czasie rozmowy, jaka wywiązała się między księciem i żebrakiem, okazało się, że Edward nie tylko nie rozumie, na czym polega życie prostych ludzi, ale wręcz nie jest w stanie sobie tego wyobrazić.\nDziwiła go nie tylko możliwość posiadania jednego ubrania, ale także fakt, że Tom i jego rodzina radzą sobie bez pomocy służących. W opowieści żebraka księcia zainteresowały zwłaszcza rozrywki:\nzabawa w piasku, pływanie w rzece i robienie błotnego ciasta. Zachwycony Edward zamarzył, by choć przez chwilę znaleźć się w skórze Toma, a ponieważ mały żebrak od zawsze śnił o tym, by być księciem,\nchłopcy szybko zamienili się strojami. Okazało się, że Tom i książę Edward są do siebie tak podobni, że ktoś, kto wszedłby nagle do komnaty nie zauważyłby nawet, co się stało. W tym momencie książę dostrzegł na ramieniu Toma siniak,\nbędący konsekwencją brutalnej interwencji strażnika. Nie myśląc wiele, Edward opuścił komnatę i pobiegł na dziedziniec, by jeszcze raz zwymyślać żołnierza, który tak brutalnie postąpił względem\nniewinnego chłopca. Ku swemu zdziwieniu, nie został potraktowany z należnym szacunkiem, a rozzłoszczony strażnik wyrzucił go za mury pałacu. Zapewnienia chłopca, iż jest księciem spotkały się tylko z\nszyderczym śmiechem zgromadzonego pod murami tłumu. \\hPoczątek kłopotów księcia\\h Uwolniwszy się od ubawionego zaistniałą sytuacją motłochu, książę Edward dotarł pod mury byłego klasztoru franciszkanów. Król Henryk VIII, jego ojciec, uczynił w tym miejscu przytułek dla biednych dzieci, więc Edward był pewien, że znajdzie tu tak bardzo potrzebną w tym momencie pomoc. Przekroczywszy mury przytułku książę zwrócił się do bawiących się tam chłopców, by powiadomili swojego przełożonego, iż „Edward, książę Walii ma zamiar się z nim rozmówić”. Słowa te nie przyniosły\nspodziewanego rezultatu. Mieszkańcy przytułku rozsierdzeni tym, że byle włóczęga ubrany w potargane szmaty podaje się za księcia, pobili Edwarda, a na odchodne poszczuli go dodatkowo psami. Zmęczony i obolały książę po raz pierwszy spostrzegł wtedy, że świat poza murami pałacu nie jest taki, jak mu się wydawało. Rozważając w duchu tę myśl, Edward skierował swe kroki w stronę Offal Court\nlicząc na to, że rodzice Toma rozpoznają, że nie jest ich dzieckiem i odprowadzą go do pałacu. Zapadł zmrok i zrobiło się zimno. Zziębnięty i ubłocony Edward poczuł nagle, że ktoś złapał go za kołnierz ubrania. Osobą tą okazał się pijany i rozzłoszczony nie na żarty - jego ojciec - John Canty. \\hTom arystokratą\\h Ubrany w królewskie szaty Tom początkowo nie zdawał sobie sprawy z kłopotów, w jakich się znalazł. Po półgodzinnej zabawie w księcia, jasnym okazało się, że prawdziwy następca tronu gdzieś zniknął.\nZaniepokojony żebrak postanowił opuścić komnatę, ale widok tłumu kłaniających się mu dworzan tak go przestraszył, że chłopiec natychmiast wrócił do środka. Po chwili do pomieszczenia wszedł bogato ubrany paź i zapowiedział nadejście lady Jane Grey - przyrodniej siostry księcia. Zrozpaczony Tom upadł przed nią na kolana i wyznał całą prawdę z nadzieją,\nże występek, którego się dopuścił zostanie mu przebaczony. Na nic jednak nie zdały się płacz i gorliwe wyznanie win. Jego podobieństwo do prawdziwego księcia było tak wielkie, że nikt nie dałby wiary\njego zapewnieniom, iż tak naprawdę jest najzwyklejszym w świecie żebrakiem. Posądzony o szaleństwo Tom został szybko zaprowadzony przed oblicze króla. Henryk VIII, choć był władcą bardzo surowym, swego jedynego syna darzył ogromną miłością, dlatego wieść o jego rzekomym szaleństwie napełniła jego serce ogromnym smutkiem. Król sam był poważnie chory i\nwiedział, że to Edward będzie musiał kierować państwem po jego śmierci. Ponieważ Tom, zgodnie z prawdą, utrzymywał, iż nie jest prawdziwym księciem, tylko przebranym w królewskie szaty żebrakiem, król postanowił poddać go pewnemu eksperymentowi i odezwał się do chłopca\npo łacinie. Tom, choć nie bez trudu, sklecił odpowiedź w tym języku, co zdaniem króla i zebranych dworzan, miało świadczyć o jego arystokratycznym pochodzeniu. Podobne badanie po francusku, nie dało\njednak zadowalających rezultatów. Król, przekonany iż to nadmiar nauki i obowiązków spowodował chorobę księcia, kazał uwolnić go od dotychczasowych zajęć. Aby rozwiać szerzące się plotki o szaleństwie królewskiego syna, Henryk VIII rozkazał również, by nadać mu tytuł księcia Walii, co miało potwierdzić, iż jest dziedzicznym następcą tronu. Aby ceremonia nadania tytułu mogła się odbyć, konieczne było powołanie nowego Wielkiego\nMarszałka Anglii. Sytuacja ta oznaczała wyrok śmierci dla obecnego księcia Norfolku, który przebywał właśnie w więzieniu, oskarżony o rzekomą zdradę stanu. \\hTom otrzymuje wskazówki\\h Opieka nad Tomem należała do obowiązków Lorda Hertforda, który był wujem prawdziwego księcia. Jego praca zaczęła się od przykazania, by chłopiec nie rozgłaszał więcej, że nie jest prawdziwym następcą\ntronu. Po chwili do komnaty księcia wkroczyły jego dwie przybrane siostry, lady Elizabeth oraz lady Jane Grey. Podczas zabawy z nimi Tomowi zdarzyło się kilkakrotnie zapomnieć o nakazie swego opiekuna, ale\ndziewczynki taktownie nie poruszały tego tematu. Po odejściu księżniczek Tom zapragnął odpocząć. Jego życzenie zostało natychmiast spełnione. Tłum paziów pomógł mu zmienić szaty i ułatwił położenie\nsię w wielkim, pięknie zdobionym łożu. Sytuacja ta bardzo zdumiała przyzwyczajonego do radzenia sobie we wszystkim samemu chłopca. \\hPierwszy królewski obiad Toma\\h Po odpoczynku Tom zmuszony był udać się na królewski obiad, który odbył się zgodnie z tradycyjnym ceremoniałem. Tom, choć bardzo się starał, popełnił kilka rażących błędów: jadł palcami, kazał zabrać\nserwetę, którą miał pod brodą, gdyż bał się ją poplamić, napchał sobie kieszenie orzechami. Wszystkie te uchybienia nie spotkały się jednak z ani jednym słowem protestu. Służba i zebrani na obiedzie\ndostojnicy tłumaczyli je sobie chwilową niedyspozycją księcia. Największą gafę Tom popełnił po obiedzie, gdy podano mu misę pełną różanej wody, służącej do obmywania rąk. Chłopiec, myśląc, że to\nkolejny napój, podniósł naczynie do ust i wypił kilka łyków. \\hSprawa pieczęci\\h Gdy Edward odpoczywał po sutym obiedzie, król Henryk obudził się z drzemki. Czuł się wyjątkowo źle i zrozumiał, że dzień jego śmierci jest coraz bliżej. Na wieść o przebudzeniu władcy, do komnaty\nwszedł lord kanclerz z wiadomością, że wyrok na księcia Norfolku jest już gotowy, a do jego ostatecznego zatwierdzenia potrzebna jest już tylko Wielka Pieczęć. Na nieszczęście okazało się, iż w\nostatnich dniach król powierzył ją swemu synowi, ten zaś miał ją przechować do czasu, aż będzie potrzebna. Lord Hertford wysłany do księcia w celu odzyskania pieczęci, wrócił z wiadomością, iż następca tronu nie ma pojęcia o miejscu ukrycia potrzebnego przedmiotu. Wieść ta bardzo rozzłościła chorego\nkróla, który rozkazał, by w tej sytuacji użyto małej pieczęci. Książę Norfolku miał być ścięty następnego dnia. \\hCeremonia na rzece\\h Wieczorem, zgodnie z planem, miał się odbyć uroczysty bankiet w głównej sali Ratusza. Głównym gościem kolacji miał być sam książę Walii, którego przybycie wiązało się z przemarszem królewskiego\norszaku przez całe miasto. Zgodnie ze zwyczajem, książę wraz ze swoją świtą podróżował do centrum miasta bogato przystrojoną łodzią, niesioną przez prąd przecinającej Londyn Tamizy. Całe miasto wyległo na ulice by obserwować\ntę podróż. Trasę przejazdu księcia znaczyły liczne ozdoby, zaś pałac, który opuszczał właśnie bogato ubrany orszak królewski, był oświetlony setkami wznieconych specjalnie na tę okazji ogni. \\hKsiążęce udręki\\h Prawdziwy książę starał się wyrwać z rąk Johna Canty'ego, ale zadanie to przekraczało jego możliwości. Głośne zachowanie chłopca i fakt, że podawał się za następcę tronu Anglii, ściągnęło wielu\ngapiów zainteresowanych rozgrywającą się na ich oczach sceną. Nikt, prócz jednego człowieka, nie miał zamiaru ingerować w to, co się dzieje. Mężczyzna ten, widząc, że John Canty zamierza się pałką na\nszamoczącego się chłopca, wysunął się tłumu i stanął pomiędzy ojcem i synem. Rozzłoszczony pijak wziął zamach i uderzył w głowę tego, który znalazł się na jego drodze, pozbawiając go tym samym\nprzytomności. Znalazłszy się w mieszkaniu Cantych, Edward wcale nie zrezygnował z dopominania się swoich praw i przypominania, iż mają oni do czynienia z osobą, w której żyłach płynie królewska krew. Jego\nzachowanie sprowadziłoby na niego kolejne lanie, gdyby nie interwencja matki Toma i jego sióstr: Nan i Bet. Bicia nie udało się jednak uniknąć. Gdy John Canty i babka dowiedzieli się, że chłopiec nie\nprzyniósł tego dnia ani pensa, ich ciosy spadły nie tylko na niego samego, ale także na broniące go kobiety. W nocy, gdy wszyscy już spali, pani Canty, która nie mogła pozbyć się myśli, iż chłopiec, który śpi obok, rzeczywiście nie jest jej synem, postanowiła przeprowadzić eksperyment. Tom, przed którego\ntwarzą wybuchł w dzieciństwie proch, budząc się nagle, zawsze zasłaniał twarz odwróconą wnętrzem od siebie dłonią. Tej nocy, pani Canty wielokrotnie budziła leżącego obok niej chłopca, ten jednak ani\nrazu nie wykonał charakterystycznego dla jej syna gestu. Nagle ktoś załomotał w drzwi, a nieznajomy głos oznajmił, że mężczyzna, którego wieczorem uderzył pałką John Canty, właśnie zmarł. Był to ksiądz Andrzej. Nie było wyjścia, cała rodzina Cantych\nmusiała uciekać z Offal Court. Ulice Londynu pełne były bawiących się ludzi. Noc była jasna od palących się ognisk. Przeczuwający kłopoty John Canty zawiadomił swoich bliskich, że w razie kłopotów i konieczności rozdzielenia się,\nwszyscy mają się ponownie spotkać w okolicy Mostu Londyńskiego. Jakby na potwierdzenie tych słów, tłum nagle zgęstniał i rodzina Cantych została rozdzielona, Książę nie czekając na lepszą okazję, zniknął z oczu pilnującego go ojca Toma. Będąc znowu wolnym, ruszył\nw kierunku Ratusza, by tam wyjaśnić nieporozumienia, jakie nagromadziły się wokół jego osoby. \\hW Ratuszu\\h Tom Canty, ubrany w szaty księcia, płynął tymczasem pięknie oświetloną łodzią w stronę centrum miasta. Wszystko, co widział i czego doświadczał, zapierało dech w piersiach. Gdy podróż dobiegła\nwreszcie kresu, fałszywy książę i jego świta zajęli miejsca przy jednym z dwóch ogromnych stołów umiejscowionych w największej sali londyńskiego Ratusza. W odpowiednim momencie, Tom, zgodnie z\ninstrukcjami, które wcześniej otrzymał, wziął w ręce pękaty puchar, upił z niego kilka łyków i oddał naczynie siedzącej obok lady Elizabeth. Ten wędrujący z rąk do rąk kielich, zgodnie z tradycją,\nsymbolizował początek zabawy. Gdy Tom rozpoczynał bankiet, Edward próbował wedrzeć się do wnętrza Ratusza. Jego zapewnienia, iż jest księciem nie spotkały się jednak ze zrozumieniem, a zachowanie szybko zjednało mu całą masę\nwrogów, którzy doskonale bawili się podżeganiem go i naśmiewaniem się z jego rzekomego szaleństwa. W końcu jednak miarka się przebrała i ktoś zaproponował, by wrzucić chłopca do sadzawki. Zamiar ten byłby zapewne zrealizowany, gdyby nie pomoc pewnego, wyglądającego na żołnierza. Miles Hendon, bo tak nazywał się ten człowiek, ruszył na pomoc Edwardowi i skutecznie odpierał za pomocą\nswego miecza ataki rozwścieczonego tłumu. Nie wiadomo jednak, jak skończyłaby się ta awantura, gdyby nie nagłe pojawienie się gońców królewskich, którzy konno wpadli w sam środek zgromadzonych tłumnie mieszczan, zmuszając napastników do\nucieczki. Dzielny żołnierz wykorzystał nadarzającą się okazję i porywając za sobą księcia, czmychnął w bok, jak najdalej od niebezpiecznego tłumu. W tym momencie, do pomieszczenia, w którym ucztował Tom, wpadł goniec i oznajmił, iż król Henryk VIII nie żyje. Cisza, jaka zapadła po tych słowach, nie trwała jednak długo, gdyż już po chwili zgromadzeni dostojnicy oddali hołd swemu nowemu władcy. Tom, usłyszawszy, że to on od tej pory będzie\nrządził Anglią, rzekł donośnym głosem do Lorda Hertforda: „Od dzisiaj zatem królewskie prawo będzie prawem łaski, a nie prawem krwi! Wstawaj i ruszaj zaraz do Tower. Powiedz, że z mojego rozkazu\nksiążę Norfolk ma zostać ułaskawiony.” Tłum przyjął te słowa z wielkim uznaniem. \\hKsiążę i jego wybawca\\h Miles Hendon wraz z Edwardem, który nie był już księciem, ale królem, udali się w kierunku Mostu Londyńskiego, gdzie znajdowała się gospoda, w której żołnierz wynajmował pokój. Po wejściu na most,\ndobiegł do ich uszu zdenerwowany głos mówiący: „No, jesteś w końcu!” Okazało się, że autorem tych słów był John Canty, który wciąż oczekiwał w umówionym miejscu na przybycie członków swojej rodziny.\nJego pewność siebie i cięty język nie zdały się jednak na nic wobec przypasanego do boku Milesa Hendona miecza. Mężczyzna musiał odejść bez chłopca, którego uważał za swego syna. Znalazłszy się w pokoju Hendona, chłopiec rzucił się w ubraniu na łóżko i natychmiast zasnął. Przebudził się dopiero w momencie, gdy służący przyniósł posiłek. Teraz, gdy Edward poczuł się\nswobodniej, na nowo odezwała się w nim królewska krew. Hendon, nie wierząc w to, że chłopiec, którego uratował przed tłumem mieszczan, jest prawdziwym władcą Anglii, cierpliwie spełniał każdą jego\nzachciankę: pomagał się umyć, podawał ręcznik. Największym wyzwaniem dla żołnierza był jednak zakaz siadania w obecności władcy. Gdy chłopiec zapragnął dowiedzieć się czegoś więcej, na temat swego wybawiciela, Hendon opowiedział mu historię swego życia. Miles Hendon był szlachcicem. Posiadłość jego ojca, sir Ryszarda, znajdowała się w Hendon Hall w księstwie Kent. Miles miał dwóch braci: starszego Artura i młodszego, który nosił imię Hugh. Oprócz\nnich na dworze ich ojca przebywała lady Edyta, córka hrabiego, dziedziczka wielkiego majątku. Kobieta ta była przeznaczona na żonę dla najstarszego z braci Hendonów, ale jej serce zwrócone było w\nstronę Milesa. Hugh z kolei zakochany był w majątku lady Edyty, dlatego podrzuciwszy do komnaty swego brata jedwabną drabinę sznurową, zdołał przekonać swego ojca, że Miles chciał za jej pomocą\nuprowadzić Edytę i poślubić ją wbrew ojcowskiej woli. Za karę Miles został wygnany przez ojca z kraju na trzy lata. Czas ten spędził biorąc udział w wojnach na kontynencie. Po przegranej bitwie\ntrafił do niewoli, która trwała siedem ostatnich lat i tylko cudem udało mu się odzyskać wolność. W rewanżu za tę opowieść, Edward streścił swoje przygody, a w nagrodę za okazaną mu pomoc obiecał spełnić każde żądanie Hendona. Sprytny Miles poprosił o to, by móc siedzieć w obecności swego władcy.\nJako dowód, że podobne przywileje nie są niczym nowym, przytoczył historię lorda de Courcy, któremu w zamian za zasługi pozwolono w towarzystwie króla przebywać z nakrytą głową. Edward\nwspaniałomyślnie przystał na tę prośbę, a w dowód swej wdzięczności pasował Milesa Hendona na rycerza. \\hZniknięcie królewicza\\h Miles i król położyli się spać - Edward na łóżku, Hendon na podłodze. Po przebudzeniu żołnierz zmierzył swojego podopiecznego za pomocą kawałka sznurka i opuścił gospodę, by kupić dla niego strój, w\nktórym nie wyglądałby jak żebrak. Po powrocie Hendon usiadł przy stole i zabrał się za cerowanie lekko zużytego ubrania, które nabył. Po pewnym czasie postanowił obudzić Edwarda. Ku swemu zdziwieniu\nodkrył jednak, że łóżko, w którym spał chłopiec, jest puste. Służący, który nadszedł właśnie ze śniadaniem wyjaśnił, iż w czasie nieobecności Hendona, do gospody przyszedł pewien człowiek i oznajmił, iż przychodzi w imieniu Milesa, który każe chłopcu, by ten\nposzedł na drugi koniec mostu. Edward nie był zbyt zadowolony z tego, że ktoś mu rozkazuje, ale ubrał się i ruszył we wskazanym przez mężczyznę kierunku. Po wyjściu z gospody dołączył do niego „jakiś\nmężczyzna o posępnym obliczu” i razem zniknęli w tłumie. Miles Hendon był pewien, iż osobą odpowiedzialną za zniknięcie chłopca jest człowiek podający się za jego ojca. \\h„Le Roi Est Mort - Vive Le Roi!”\\h Po śniadaniu, Tom udał się do Sali Tronowej by z pomocą Lorda Hertforda rozstrzygać sprawy wagi państwowej. Rządzenie krajem wydało się Tomowi czymś niezwykle nudnym. Do jego zadań należało nadawanie\ntytułów i godności ludziom, o których nawet wcześniej nie słyszał i zatwierdzanie wydatków, których konieczności dowodzili przed nim różni wielcy panowie. Wnet w głowie Toma zaświtała myśl, że tak\nnaprawdę to nie on, choć faktycznie jest królem, sprawuje władzę, ale ci, którzy przed nim stoją i czytają coraz to nowsze proklamacje, dokumenty i rozporządzenia. W pewnym momencie Tom najzwyczajniej w świecie usnął, co spowodowało zawieszenie obrad. Zmęczonemu chłopcu pozwolono oddalić się do jego komnaty. Gdy Tom pozostał sam, do jego pokoju wpuszczono młodzieńca, który przedstawił się jako Humphrey Marlow, osobisty chłopiec do bicia księcia. Humphreya martwiło lanie, które miał otrzymać za to, że\nksiążę w ostatnich dniach nie nauczył się prawidłowo lekcji. Tom, zaniepokojony losem swojego gościa, obiecał wstawić się za nim u nauczyciela. To jednak nie wyczerpało trosk chłopca do bicia.\nHumphrey obawiał się, iż w wyniku tego, że książę stał się królem, ustanie jego edukacja i tym samym on nie będzie już potrzebny. Tom wspaniałomyślnie oświadczył, iż on, a następnie jego potomkowie,\njuż zawsze będą pełnić swoją funkcję. Dzięki tej obietnicy Tom zjednał sobie serce chłopca do bicia i od tej pory obaj młodzieńcy stali się przyjaciółmi. Dzięki pomocy Humphreya Tom poznał wiele\nfaktów z życia prawdziwego księcia, za którego zmuszony był się podawać. Po odejściu Humphreya Tom spotkał się z wujem Hertfordem, który zapowiedział mu, iż Rada Egzekutorów podjęła decyzję, iż król będzie jadał obiady publicznie, by rozwiać szerzące się plotki o jego\nszaleństwie. \\hTom królem\\h Kolejne dni upłynęły Tomowi pod znakiem nudnych obrad. Czwartego dnia po śmierci króla chłopiec udał się nieco wcześniej do Sali Tronowej, by przygotować się do kolejnego dnia rządów. Na miejscu\nusłyszał podekscytowane głosy zgromadzonego pod pałacowymi oknami tłumu. Powodem zamieszania było troje skazanych na śmierć ludzi. Tom kazał sprowadzić do siebie skazańców, by dowiedzieć się, co było\npowodem tak surowego wyroku. Po długim przesłuchaniu, w którym Tom ujawnił niedorzeczność stawianych tym ludziom zarzutów, wyrok został anulowany, a zgromadzeni na sali wielmożowie westchnęli z ulgą widząc, iż ich król nie może\nbyć szalony, skoro potrafi tak racjonalnie myśleć. \\hUroczysty obiad\\h Po skończonych obradach Tom udał się na uroczysty obiad. Posiłek ten miał być spożyty na oczach setek poddanych króla, którzy przyszli tutaj tylko po to, by zweryfikować plotki o rzekomym szaleństwie\nwładcy. Na szczęście Tom, zapoznany już z zasadami spożywania posiłków, nie popełnił żadnego błędu, który mógłby potwierdzić tę wiadomość. \\h„Król Fu-Fu Pierwszy”\\h Miles Hendon nie mógł odnaleźć uprowadzonego króla, ale mimo to nie ustawał w poszukiwaniach. Król Edward podążał tymczasem za mężczyzną, który podawał się za gońca przysłanego przez Hendona. W końcu wędrowcy dotarli do opuszczonej, na wpół zawalonej szopy, którą ktoś postawił na środku\nleśnej polany. Wewnątrz budynku czekał na nich John Canty. Szopa wkrótce wypełniła się żebrakami, pijakami i innymi nędzarzami najgorszego rodzaju. John Canty, który nosił teraz nowe nazwisko -\nHobbs, okazał się ich dawnym towarzyszem, który wrócił po latach, by na nowo zasilić szeregi bandy. Król Edward przysłuchiwał się z ciekawością rozmowom toczonym przez tych ludzi. Okazało się, że wielu z nich żyło dawniej w dostatku, ale z różnych przyczyn musieli porzucić to życie i przeistoczyć\nsię w żebraków włóczących się od wsi do wsi. Przykładem takiego człowieka był Yokel. Jego matka opiekowała się chorymi, a gdy jeden z nich zmarł, a medycy nie potrafili wyjaśnić przyczyn jego zgonu,\npodejrzenia padły na starą kobietę, która się nim zajmowała. Posądzona o czary staruszka spłonęła na stosie, a Yokel wraz z rodziną zostali pozbawieni majątku i musieli zacząć żebrać. Trudy takiego\nżycia doprowadziły do śmierci żony i dzieci mężczyzny, a jemu samemu, za włóczęgostwo i żebranie obcięto oboje uszu i uczyniono zeń niewolnika, co symbolizować miała wypalona na jego policzku litera\nN. Po tym, jak Yokel uciekł od swego pana, mógł już liczyć tylko na jedno - śmierć w chwili, gdy zostanie złapany. Edward, wzruszony słowami mężczyzny, stanął na środku szopy i głośno oznajmił, iż jest królem Anglii i nie pozwoli, by posądzonemu niewinnie Yokelowi stała się jakakolwiek krzywda. Sytuacja ta\nwywołała wybuch śmiechu wśród żebraków, a jeden z obecnych w szopie kotlarzy nazwał chłopca „Fu-Fu Pierwszym”, królem szaleńców, co wyjątkowo upokorzyło biednego Edwarda. \\hKsiążę wśród włóczęgów\\h Następnego dnia cała banda ruszyła w drogę. Opiekę nad Edwardem powierzono Hugonowi, chłopakowi, który wcześniej podawał się za przysłanego przez Hendona gońca. Ponieważ król nie chciał żebrać, Hugon postanowił udawać chorego i w ten sposób skłaniać przechodniów do podzielenia się z nimi chociaż kilkoma pensami. Edward, który żywił głęboką pogardę do\nkłamstwa, zdradził pierwszemu napotkanemu człowiekowi, iż Hugon wcale nie jest chory. Rozzłoszczony nie na żarty mężczyzna zaczął gonić żebraka, co książę skwapliwie wykorzystał uciekając w\nprzeciwnym kierunku. Po kilku godzinach wędrówki zmęczony król postanowił zapukać do mijanej właśnie chaty, ale nim zdążył się odezwać, przepędzono go. Urażony tym Edward szedł dalej, aż w końcu znalazł szopę, w której\npostanowił spędzić noc. Nie przeszkadzało mu nawet to, że musi się przykryć śmierdzącą końskim potem derką, ani że razem z nim pod tym samym dachem nocuje cielę. \\hKsiążę wśród wieśniaków\\h Gdy rankiem Edward wstał ze swego legowiska, do szopy weszły dwie małe dziewczynki. W czasie rozmowy, jaka się wywiązała między nimi i chłopcem, Edward przyznał się do swojego królewskiego\npochodzenia. Fakt ten nie zdumiał zbytnio dziewczynek, które z chęcią wysłuchały przygód tego dziwnego, odzianego w żebracze szaty władcy. Po wszystkim Edward został zaprowadzony do chaty, gdzie dano\nmu jeść. W zamian chłopiec musiał umyć naczynia, obrać jabłka, naostrzyć nóż i nawijać wełnę. Na koniec pani domu kazała mu utopić kocięta. Chłopiec miał właśnie zaprotestować, ale nie zrobił tego,\ngdyż dostrzegł właśnie Johna Canty'ego i Hugona, którzy pojawili się przed wejściem do zagrody. \\hKsiążę i pustelnik\\h Edward uciekł do lasu. O zmroku dotarł do chatki pustelnika, w której znalazł schronienie. Stary mężczyzna ubrany w szatę z owczych skór przyjął księcia z wielką radością. Chłopiec szybko przekonał\nsię jednak, że spadł z deszczu pod rynnę. Okazało się, że mieszkający w lesie samotnik był wcześniej duchownym, który musiał uciekać przed prześladowaniami, jakie spotkały go za panowania króla\nHenryka VIII. Długie przebywanie w samotności sprawiło, że mężczyzna oszalał - wydawało mu się, że jest archaniołem, który za życia widział na własne oczy niebo i Boga. Pustelnik, dowiedziawszy się, iż jego gość jest synem tego, który go prześladował, związał Edwarda z zamiarem zabicia, gdy tylko nadejdzie świt. Czas, jaki pozostał do rana, starzec spędził na\nostrzeniu długiego, rzeźnickiego noża, za pomocą którego miała dokonać się jego zemsta. \\hHendon przybywa na ratunek\\h Nadszedł świt, a razem z nim planowany czas zbrodni. Gdy pustelnik chwycił nóż, by dokonać zemsty, niedaleko chaty rozległy się głosy. Przerażony tym, co się dzieje, Edward, usłyszał wpierw odgłosy\nbójki, potem czyjeś krzyki, aż wreszcie, ku swej wielkiej radości, rozpoznał głos Milesa Hendona, który właśnie zaczął dobijać się do drzwi chaty. Zapytany o Edwarda pustelnik skłamał, że chłopiec był u niego, ale jakiś czas temu opuścił jego dom. Książę, choć bardzo się starał, nie był w stanie ostrzec swego przyjaciela. Przez jego\nzakneblowane usta wydostawał się tylko cichy jęk, którego Hendon nie był w stanie dosłyszeć. Pustelnik, wskazawszy żołnierzowi kierunek, w którym rzekomo udał się Edward, ruszył za nim, mając nadzieję, że zwiedzie tym przybysza, a sam wróci do chaty i dokończy to, co zaplanował. Zaraz po ich\nodejściu książę usłyszał, że ktoś otwiera drzwi do pomieszczenia, w którym się znajdował. Byli to John Canty i Hugon, którzy podążali jego tropem od poprzedniego popołudnia. \\hOfiara zdrady\\h Mijały dni. Książę Edward znów znalazł się wśród żebraków i zbiegłych niewolników. Z upływem czasu „Król Fu-Fu Pierwszy” zdobywał sobie coraz większą popularność wśród swych towarzyszy. Rezultatem\ntego był awans z grupy żebraków do grupy złodziei, którym obdarzył go herszt bandy - Harap. Fakt ten ucieszył bardzo Hugona, który wyjątkowo nie lubił swego towarzysza. Teraz nareszcie nadarzyła się okazja, by pozbyć się uciążliwego kompana. Gdy tylko znaleźli się razem w mieście, Hugon\nwyrwał koszyk z zakupami pierwszej z brzegu kobiecie i wręczył go Edwardowi. Książę, nim zdążył się zorientować w tym, co się stało, został pochwycony na gorącym uczynku. Jego niewinność była tym\ntrudniejsza do udowodnienia, że kobieta nie widziała, kto skradł jej koszyk, a Hugon jak najszybciej zbiegł z miejsca zdarzenia, zostawiając Edwarda w rękach prawa. Podniecony złapaniem złodzieja tłum, chciał na miejscu wymierzyć Edwardowi sprawiedliwość, ale dzięki interwencji Milesa Hendona, który przypadkiem znalazł się w pobliżu, chłopca odprowadzono do\nsędziego, który miał wydać sprawiedliwy wyrok nad przyłapanym na gorącym uczynku złodziejem. \\hKsiążę więźniem\\h Edward był w poważnych tarapatach. Okazało się, że w skradzionym przez Hugona koszyku znajdowało się pieczone prosię, którego wartość została oceniona przez jego właścicielkę na trzy szylingi i osiem\npensów. Według prawa, za kradzież przekraczającą trzynaście i pół pensa karano śmiercią. Na szczęście sędzia, który zajmował się sprawą księcia miał dobre serce i nakłonił kobietę do tego, by\nzaniżyła wartość prosiaka do ośmiu pensów. Kobieta, której zrobiło się żal chłopca, zgodziła się na tę propozycję, zaś Edward odetchnął z ulgą na wieść, że nie będzie powieszony. Nim sędzia zdążył wydać wyrok zdarzyła się jeszcze jedna istotna dla tej historii rzecz. Miles Hendon, który bacznie obserwował wszystko, co działo się dokoła, podsłuchał, jak konstabl odprowadzający\nwłaścicielkę prosiaka, wymusił na niej odsprzedanie zawartości koszyka za zadeklarowane osiem pensów. Kobieta nie chciała się zgodzić na tę jawnie zaniżoną cenę, ale wiedząc, że podwyższając ją skaże\nchłopca na śmierć, musiała ustąpić. \\hUcieczka\\h Osobą odpowiedzialną za odprowadzenie skazanego do więzienia był ów konstabl, który kilka chwil wcześniej wymusił na właścicielce prosiaka odsprzedanie go po obniżonej cenie. Miles Hendon, który był\nświadkiem tego wydarzenia, postanowił wykorzystać sytuację i zagroził strażnikowi, że jeśli ten nie puści wolno Edwarda i nie odda prosiaka jego właścicielce, to sędzia miejski dowie się wszystkiego\nna temat matactw, których się dopuścił. W tej sytuacji konstabl nie miał wyboru i książę odzyskał wolność bez konieczności ponoszenia odpowiedzialności za przestępstwo, którego przecież nie popełnił. \\hHendon Hall\\h Miles Hendon i książę Edward zmierzali w kierunku Hendon Hall, rodzinnej miejscowości żołnierza. W czasie podróży przyjaciele opowiedzieli sobie o tym, co przydarzyło się każdemu z nich podczas\nrozłąki. Po kilku dniach wędrowcy dotarli do majątku, który niegdyś należał do sir Ryszarda, ojca braci Hendonów: Hugh, Milesa i Artura. Na miejscu Miles pomógł księciu zsiąść z konia i razem weszli do środka\nogromnej posiadłości, z której przed dziesięcioma latami wygnano Milesa. Wewnątrz wielkiego pokoju, za biurkiem stojącym obok kominka, siedział Hugh, najmłodszy z synów sir Ryszarda. Ku wielkiemu zdziwieniu Milesa, brat nie rozpoznał w nim swego dawno niewidzianego\nkrewnego. W domu nie było nikogo, kto mógłby potwierdzić tożsamość Milesa. Sir Ryszard oraz Artur zmarli przed laty, a większość służby została zastąpiona przez nowych pomocników. Milesa zdziwiło\nnajbardziej to, że lady Edyta, która ostatecznie została żoną Hugh, także wyparła się znajomości z tym, którego przed laty tak bardzo kochała. Dodatkowym argumentem przemawiającym na niekorzyść\nMilesa był list zawiadamiający o jego śmierci, który Hugh dostał przed laty. Na koniec właściciel Hendon Hall wezwał straże, które miały odprowadzić Milesa i księcia Edwarda do więzienia. \\hLady Edyta\\h W oczekiwaniu na straże Edward zwierzył się Milesowi z trapiącego go problemu. Chłopca bardzo interesowało, dlaczego nikt go nie poszukuje. Myśląc o tym, książę napisał list po łacinie, grecku i\nangielsku i powierzył go Hendonowi, który zobowiązał się dostarczyć pismo do pałacu Westminster i oddać w ręce Lorda Hertforda. \\hW więzieniu\\h W więzieniu książę i Miles Hendon zostali zamknięci w zbiorowej celi, w której prócz nich znajdowało się około dwudziestu innych więźniów. Po kilku dniach strażnik przyprowadził do więźniów starca. Był to Blake Andrews, były służący rodziny Hendonów. Starzec opowiedział swemu byłemu panu to wszystko, co stało w domu Hendonów przez\nostatnie kilka lat. Po śmierci Artura sir Ryszard zaczął chorować. Wiedząc, że jego kres jest bliski, nastawał, by lady Edyta wyszła za najmłodszego z braci. Kobieta, w nadziei na powrót ukochanego,\nbłagała o więcej czasu. Wtedy przyszedł list z wiadomością o śmierci Milesa. Lady Edyta zwlekała, ile mogła, ale w końcu musiała ustąpić. Po śmierci ojca sir Hugh ukazał swe prawdziwe oblicze i stał\nsię bezlitosnym tyranem dla wszystkich, którzy w jakikolwiek sposób byli od niego zależni. Na koniec Blake Andrews podzielił się z Milesem plotką, jakoby lady Edyta wkrótce po ślubie odnalazła w\npapierach męża, szkice listu zawiadamiającego o jego śmierci jego starszego brata. Przebywając w więzieniu książę dowiedział się najnowszych wieści na temat koronowania nowego władcy Anglii. Wiadomość, że ktoś inny założy przynależną mu koronę, spowodowała, że chłopiec coraz gorzej\nznosił niewolę. Pocieszycielkami księcia były dwie kobiety, które znalazły się w więzieniu za to, że były babtystkami. Za tę przewinę zostały skazane na spalenie na stosie, co wprawiło Edwarda w\nwielki smutek, ponieważ nie rozumiał zupełnie, dlaczego karano je za coś tak nieistotnego. Innym więźniem, którego losy zainteresowały księcia, był mężczyzna, którego skazano na śmierć za to, że\nrzekomo polował w królewskim lesie. Wina kolejnego skazanego polegała na tym, że przygarnął jastrzębia, który uciekł od swego pana. Nic tak jednak nie rozzłościło księcia jak widok mężczyzny\npozbawionego uszu i oddanego w niewolę za to, że napisał pamflet na Lorda Kanclerza, w którym oskarżał go o niesprawiedliwość. \\hPoświęcenie\\h Gdy nadszedł dzień procesu Milesa Hendona i księcia Edwarda, okazało się, iż są oni oskarżeni o włóczęgostwo i obrazę pana dworu Hendonów. Kara, jaką im wymierzono nie była zbyt surowa: Miles został\nzakuty na dwie godziny w dyby, zaś książę z uwagi na swój wiek został puszczony wolno. Ostatecznie jednak wszystko skończyło się inaczej, bowiem książę nie mogąc znieść widoku poniżanego przez tłum przyjaciela, rzucił się w kierunku dowódcy straży, chcąc wymusić na nim uwolnienie\nHendona. Niestety świadkiem tego zdarzenia był sir Hugh, który za karę kazał wymierzyć chłopcu pół tuzina batów. Chłosta wydawała się nieunikniona, ale dzięki interwencji Milesa, który zgłosił chęć\nwzięcia na siebie przeznaczonej chłopcu kary, skóra księcia została ocalona. \\hDo Londynu\\h Po uwolnieniu z dyb, Miles Hendon oraz książę Edward udali się do Londynu. Pozbawiony majątku żołnierz miał nadzieję, że w stolicy państwa uda mu się odnaleźć sir Humphrey'a Marlowa, starego\nprzyjaciela jego ojca, za którego wstawiennictwem miał zamiar wybłagać dla siebie pomoc u króla. Plan Edwarda był nieco inny i zakładał przedostanie się do pałacu i ujawnienie wiadomości, iż ten,\nktóry miał być koronowany na króla, tak naprawdę jest żebrakiem. Znalazłszy się w stolicy, wędrowcy udali się na Most Londyński. \\hPostępy Toma\\h Tom z upływem czasu coraz bardziej przyzwyczajał się do roli władcy. Rzeczy, które początkowo wydawały mu się nudne i męczące, stopniowo okazywały się interesujące i nie tak trudne. Dawny żebrak\nwiedział już, na co może sobie pozwolić przyszły król i świadomie korzystał ze swoich praw. Mając dobre serce, Tom ułaskawił wielu skazanych, którzy za czasów panowania króla Henryka VIII zapełnili wszystkie więzienia w kraju. Jedyną rzeczą, które jeszcze niepokoiła chłopca, było wspomnienie ubogiej matki i sióstr oraz wiedza o tym, że każdego dnia może się zjawić ten, który zamiast niego powinien zasiąść na tronie. Nic\ntakiego się jednak nie stało, a wspomnienie Offal Court i wstydliwe fakty z nim związane szybko zatarły się w pamięci przyszłego władcy. \\hPochód koronacyjny\\h Nadszedł dzień koronacji. Całe miasto huczało od rana głosami ludzi zgromadzonych wzdłuż trasy, którą miał przechodzić król zmierzający do Opactwa Westminster, gdzie, zgodnie z tradycją, miano mu\nwłożyć na głowę symbolizującą władzę nad państwem koronę. Tom z dumą przemieszczał się wzdłuż przybranych odświętnie budynków i wiwatującego tłumu. W pewnym momencie wśród otaczających go ludzi dostrzegł twarz swojej matki. Zaskoczony tym widokiem wykonał\ncharakterystyczny gest: zasłonił oczy odwróconą wnętrzem od siebie dłonią. Gdy kobieta, która dzięki temu ruchowi rozpoznała syna, próbowała się przedrzeć przez czuwającą nad spokojem straż, Tom\nwypowiedział znamienne słowa, których zaraz pożałował: „Nie znam cię, kobieto!”. Od tej pory chłopiec nie mógł się już cieszyć z tego, że wkrótce zostanie królem. \\hKoronacja\\h Chwila koronacji zbliżała się wielkimi krokami. Gdy Arcybiskup Canterbury wziął w ręce koronę, by założyć ją na głowę Toma, na środku świątyni pojawił się Edward, który oznajmił wszem i wobec, iż to\non jest prawowitym następcą tronu. Pomimo zapewnień Toma, iż słowa te są prawdą, nikt nie chciał dać im wiary tak długo, aż Edward nie przypomniał sobie, gdzie znajduje się Wielka Pieczęć Królewska,\nktórą powierzył mu przed śmiercią ojciec. Po wyjaśnieniu zaistniałej sytuacji koronacja została dokończona, ale królem w miejsce Toma został ten, w którego żyłach naprawdę płynęła królewska krew. \\hEdward królem\\h Miles Hendon usiłował znaleźć księcia od momentu, gdy rozdzielili się na Moście Londyńskim. Po całonocnych bezowocnych poszukiwaniach, dotarł wreszcie pod mury pałacu królewskiego. Próbując znaleźć\nkogoś, kto ułatwiłby mu dostanie się do środka posiadłości, Hendon natknął się na królewskiego chłopca do bicia, dzięki któremu znalazł się przed obliczem Edwarda. Początkowo Miles nie dowierzał własnym oczom. Okazało się, że ten, którego słowa brał za zwykłe szaleństwo, rzeczywiście jest władcą całej Anglii. Aby udowodnić sobie, że to wszystko nie jest snem,\nHendon usiadł na znajdującym się obok krześle. Fakt ten oburzył znajdujących się w komnacie dygnitarzy, ale Edward uspokoił ich i wyjaśnił, że sam nadał rodowi Hendonów ten przywilej. Po tym zdarzeniu do komnaty weszli spóźnieni sir Hugh i lady Edyta. Na ich widok król wybuchnął gniewem, kazał skuć zakałę rodu Hendonów i wtrącić go do więzienia. Na końcu nadszedł moment by\nrozliczyć się z Tomem Cantym, który przez kilka tygodni sprawował za Edwarda władzę nad krajem. Ten, który jeszcze niedawno był żebrakiem otrzymał tytuł Królewskiego Wychowanka oraz dożywotnią posadę\nzarządcy Przytułku Jezusa Chrystusa. \\hZakończenie: Sprawiedliwość i kara\\h Król Edward swoje rządy rozpoczął od pomocy tym, których spotkał podczas swojej wędrówki. Każdy, kto kiedykolwiek zwierzył mu się z tego, że został niesprawiedliwie potraktowany, uzyskał\nzadośćuczynienie. W czasie swego krótkiego panowania Edward VI szczególnie chętnie widywał się ze swymi przyjaciółmi, sir Milesem Hendonem oraz Tomem Cantym. Obaj bohaterowie dożyli w szczęściu późnej starości: Tom jako cieszący się wielkim szacunkiem zarządca\nprzytułku dla ubogich dzieci, a Hendon jako szanowany przez podwładnych hrabia Kentu, a po śmierci Hugh, także mąż lady Edyty.",
        "Author": "Mark Twain",
        "ReleaseDate": "1881",
        "Genre": "Książki dla młodzieży, Powieść historyczna"
    },
    {
        "title": "Kubuś Puchatek",
        "content": "\\hStreszczenie szczegółowe\\h \\hRozdział 1, w którym poznajemy się z Kubusiem Puchatkiem i pszczołami, i tu zaczyna się opowiadanie\\h Kubuś Puchatek, najlepszy przyjaciel Krzysia, mieszkał w Stumilowym Lesie pod wielkim dębem. Pewnego razu, gdy spacerował po lesie, usłyszał bzyczenie. Pomyślał, że jeżeli słychać bzyczenie, to w\npobliżu muszą być pszczoły. A jeśli są pszczoły, to znaczy, że gdzieś w pobliżu jest miód. Pszczoły miały swój ul wysoko na drzewie, więc miś zaczął się wspinać po gałęziach i mruczał sobie wesołą piosenkę. Gdy był już w połowie drzewa, gałąź, na której stał, złamała się i Puchatek spadł\nprosto w krzaki, które rosły pod drzewem. Postanowił udać się po pomoc do swojego najlepszego przyjaciela Krzysia. Poprosił, żeby mu pożyczył niebieski balonik. Postanowił złapać balonik za sznurek i razem z nim unieść się wysoko, prosto do\nula pszczół. Pszczoły miały wziąć balonik za chmurkę. Poprosił również, żeby Krzyś spacerował pod drzewem z otwartym parasolem. Wtedy pszczoły na pewno uwierzą, że lecący balonik to chmurka. Bał się,\nże gdyby się pszczoły domyśliły podstępu, mogłyby go użądlić. Kiedy już balonik z Kubusiem wzniósł się wysoko, pszczoły wyleciały z ula i miś postanowił wracać na dół. Nie wiedział jednak, jak to zrobić. Poprosił więc Krzysia, żeby strzelił z fuzji, i Krzyś\nspełnił prośbę przyjaciela. Trafił w balonik, powietrze wychodziło z niego wolno i miś powoli wylądował na ziemi. \\hRozdział 2, w którym Puchatek idzie z wizytą i wpada w potrzask\\h Puchatek przechadzał się po lesie i śpiewał sobie mruczankę, którą ułożył rano. Doszedł do nory Królika. A ponieważ zbliżała się pora drugiego śniadania, postanowił go odwiedzić. Wiedział, że Królik\nna pewno poczęstuje go miodem. Puchatek z trudem przecisnął się przez wejście do norki Królika, a Królik zaczął wyjmować ze spiżarni garnuszki z marmoladą i miodem. Po chwili Puchatek w ogóle się nie odzywał, tylko opróżniał je ze\nsmakiem. Potem podziękował i powiedział, że musi już iść. Próbował przejść tą samą drogą, którą wszedł, okazało się to jednak niemożliwe. Nie mógł także wejść z powrotem. Utknął, głowę i przednie\nłapy miał na zewnątrz, a brzuszek i tylne łapy wewnątrz norki. Królik próbował go wyciągnąć za łapki, ale nie dał rady, więc poszedł prosić o pomoc Krzysia. Krzyś zbadał sprawę i stwierdził, że niestety dopóki Puchatek nie schudnie, nie będzie mógł opuścić norki\nKrólika. Przez tydzień Krzyś przychodził pod norkę Królika, żeby poczytać misiowi, aby się nie nudził. Nie mógł przecież w tym czasie nic jeść. Ponieważ nogi Kubusia zajmowały sporo miejsca w\nkróliczej norce, Królik wykorzystywał je jako wieszaki na ręczniki. Po tygodniu Krzyś zadecydował, że można spróbować wyciągnąć Puchatka z potrzasku. Chłopiec złapał Kubusia za łapki, a wszyscy krewni i znajomi Królika złapali za Krzysia i pociągnęli. Puchatek\nznalazł się na zewnątrz, podziękował przyjaciołom za ocalenie i poszedł na przechadzkę po lesie, mrucząc swoją mruczankę. \\hRozdział 3, w którym Puchatek z Prosiaczkiem tropią zwierzynę i o mało nie łapią łasicy\\h Prosiaczek mieszkał w starym buku, a buk stał w samym środku lasu. Pewnego dnia, gdy Prosiaczek odgarniał śnieg przed swoim domem, zobaczył Puchatka. Miś spacerował w koło i patrzył pod nogi, mrucząc\ncoś do siebie. Prosiaczek zapytał go, co robi, a Puchatek wskazał na ślady i odparł, że tropi. Nie wiedział jednak, kogo tropi. Prosiaczek dołączył do niego. Po chwili obaj doszli do wniosku, że do\nzwierzęcia, które tropili, dołączyło jeszcze jedno takie samo zwierzę, gdyż przybyły nowe ślady. Puchatek bał się trochę, bo nie wiedział, jakie zwierzęta tropią, i poprosił Prosiaczka, żeby mu\ntowarzyszył. Puchatek przypuszczał, że tropią dwie łasice, ale żaden z nich nie wiedział, jak wygląda łasica. Gdy tak spacerowali dalej, spostrzegli, że do tamtych dwóch zwierząt musiało dołączyć trzecie, bo nagle pojawiły się dodatkowe ślady. Nowe ślady były inne niż te, które spostrzegli wcześniej.\nZnaczyło to, że inne zwierzę dołączyło do tamtych. Szli dalej i obydwaj czuli się niepewnie, nie wiedzieli, co zrobią, jeżeli tropione zwierzęta będą mieć wobec nich wrogie zamiary. Puchatek pomyślał nawet, że dobrze by było spotkać teraz Krzysia.\nProsiaczek natomiast powiedział, że musi natychmiast wracać do domu, bo przypomniał sobie, że musi załatwić pewną sprawę. Krzyś siedział właśnie na gałęzi drzewa i przyglądał się temu, co robią dwaj przyjaciele. Prosiaczek, gdy zobaczył Krzysia, ucieszył się, że nic mu już nie grozi i popędził do domu. Krzyś wyjaśnił\nPuchatkowi, że nie było się czego bać, bo śladów, po których tropili, nie zostawiły żadne groźne zwierzęta, tylko oni sami, ponieważ spacerowali wkoło zagajnika. Kubuś Puchatek zrozumiał swoją\npomyłkę i pomaszerował do domu na „małe conieco”. \\hRozdział 4, w którym Kłapouchy gubi ogon, a Puchatek go znajduje\\h Osiołek Kłapouchy mieszkał samotnie na skraju Lasu. Stał w kępie ostu i rozmyślał o świecie. Przechodził tamtędy Kubuś Puchatek i Kłapouchy ucieszył się, że może przerwać swoje rozmyślania i chwilę\nporozmawiać z misiem. Puchatek uważnie przyjrzał się osiołkowi i zauważył, że nie ma ogona. Powiedział o tym Kłapouchemu i ten się bardzo zmartwił. Obydwaj zastanawiali się, co też mogło stać się z\nogonem. Kubuś Puchatek sądził, że pewnie osiołek gdzieś go zostawił. Osiołek był pewien, że ktoś mu go ukradł. Puchatek obiecał, że odnajdzie ogon Kłapouchego. A ponieważ starał się dotrzymywać\nobietnic, ruszył natychmiast na poszukiwania. Był prześliczny wiosenny dzień i miło się misiowi maszerowało. Przemierzył jodłowy zagajnik, polany zarośnięte jałowcem i wrzosami, przez piaski i znów wrzosowiska, aż doszedł do domu Sowy\nPrzemądrzałej. Sowa mieszkała we wspaniałej rezydencji pod Kasztanami. Przed wejściem była kołatka i sznur do dzwonka z chwościkiem. Puchatek zapukał kołatką i dla pewności zadzwonił dzwonkiem, a\npotem wszedł do środka i opowiedział Sowie o kłopocie Kłapouchego, prosząc ją o poradę. Sowa doradziła, żeby napisać ogłoszenie i wyznaczyć nagrodę dla tego, kto znajdzie ogon Kłapouchego. Jedyną\nosobą, która w Stumilowym Lesie umiała pisać, był Krzyś. To on zrobił napisy przy wejściu do domu Sowy. Sowa chciała się pochwalić, jakie wspaniałe napisy znajdują się na jej drzwiach, i poprosiła\nPuchatka, aby wyszli przed dom. Puchatek spojrzał na napisy, potem na kołatkę, a później na dzwonek z chwościkiem. Wydawało mu się, że chwościk mu coś przypomina. Gdy się chwilę zastanowił, doszedł\ndo wniosku, że chwościk to właśnie zagubiony ogon Kłapouchego. Sowa przyznała, że znalazła go w lesie, zaczepiony o krzaki, i zabrała ze sobą. Nie sądziła, że jest komuś potrzebny. Puchatek wiedział,\nże jest on bardzo potrzebny właśnie Kłapouchemu i pobiegł, żeby mu go oddać. Krzyś przybił młotkiem ogon we właściwe miejsce i uradowany osiołek tak bardzo się ucieszył, że zaczął hasać po Lesie i\nfikać kozły. Puchatek też się ucieszył, że mógł sprawić przyjacielowi radość. Potem poszedł do domu na „małe conieco” ku pokrzepieniu sił. \\hRozdział 5, w którym Prosiaczek spotyka słonia\\h Krzyś powiedział Puchatkowi i Prosiaczkowi, że widział słonia. Wtedy Prosiaczek oznajmił, iż on też widział słonia. Puchatek też powiedział to samo. Potem nie rozmawiali już o tym, ale Puchatek i\nProsiaczek zastanawiali się, jak taki słoń może wyglądać. Prosiaczek i Puchatek wracali do domu i ciągle myśleli o tym samym. Puchatek postanowił, że tej nocy złapie słonia. Powiedział o tym Prosiaczkowi. Puchatek miał plan i Prosiaczek miał mu pomóc w\nzłapaniu słonia. Miś wymyślił, że należy wykopać głęboki dół na środku ścieżki i słoń, gdy będzie tamtędy przechodził, na pewno do niego wpadnie. Przyjaciele nie wiedzieli jednak, którędy słoń będzie\nprzechodził i gdzie ten dół należy wykopać. Potem pomyśleli jeszcze, że można by do dołu włożyć przynętę. Według Prosiaczka najlepszą przynętą miały być żołędzie, według Puchatka najlepszy w tym celu\nmiał być miód. Prosiaczek zorientował się, że jeżeli postanowią wziąć żołędzie na przynętę, to on będzie się musiał o nie postarać, zgodził się więc na miód. Zadania były podzielone: Miś miał dostarczyć miód, Prosiaczek miał wykopać głęboki dół. Puchatek poszedł do domu po miód, zdjął garnek z półki i zajrzał do niego, częstując się przy okazji miodem.\nResztkę miodu zaniósł do głębokiego dołu. Umówili się z Prosiaczkiem, że rano, o szóstej godzinie przyjdą sprawdzić, ile słoni złapało się w ich pułapkę. Puchatek położył się do łóżka. W parę godzin później, gdy do rana zostało niewiele godzin, Puchatek obudził się z dziwnym uczuciem. Doszedł do wniosku, że jest głodny, więc wstał i podszedł do półki.\nNiestety, była pusta. Przypomniał sobie wtedy, że garnek z miodem zaniósł wczoraj wieczorem do dołu. Wrócił więc do łóżka i próbował zasnąć, ale nie mógł. Zaczął liczyć owce, bo to pomaga zasnąć, ale\nzamiast owiec pokazywały mu się słonie. Na dodatek każdy słoń rzucał się na jego garnek z miodem, więc Puchatek nie wytrzymał, wstał i popędził do Głębokiego Dołu. Żaden słoń się w niego nie złapał,\ntylko na dnie był garnek. Miś wskoczył do dołu i wsadził głowę głęboko do garnka, bo troszkę miodu było na samym jego dnie. Tymczasem Prosiaczek też się obudził. Zastanawiał się, co będzie, jeśli rzeczywiście jakiś słoń złapał się w ich pułapkę. Może lepiej by było zostać w domu i nie oglądać tego słonia. Nie wiadomo, czy\ntaki słoń nie jest groźny dla prosiaczków i misiów. Kiedy przyjdzie Puchatek, to można mu powiedzieć, że nie może wstać z łóżka, bo boli go głowa. Jeśli jednak słoń nie złapał się, nudno będzie\nsamemu leżeć w łóżku przez cały ranek. Prosiaczek postanowił, że pójdzie sam zobaczyć, czy słoń się nie złapał, i jeśli będzie w Głębokim Dole, to po cichutku wróci do domu. Puchatek wylizał miód i chciał wyciągnąć łepek z garnka. Im bardziej starał się to zrobić, tym bardziej wpychał go do środka. Postanowił więc stłuc garnek i uderzał nim o różne przedmioty. Ponieważ\nnie widział, w co uderza, nic mu to nie pomogło. Prosiaczek pojawił się nad Głębokim Dołem w momencie, kiedy Puchatek mocował się z garnkiem. Przestraszył się i pobiegł z krzykiem po Krzysia. Był pewien, że w Głębokim Dole siedzi słoń. Krzyś włożył\nbuty i poszedł sprawdzić, co naprawdę jest w Głębokim Dole. Puchatek tymczasem trafił garnkiem w kamień, skorupy pękły i uwolniły łepek misia. Krzyś śmiał się z pomyłki Prosiaczka. Prosiaczek\nstrasznie się zawstydził i uciekł do domu, a Kubuś Puchatek i Krzyś poszli na śniadanie. \\hRozdział 6, w którym Kłapouchy obchodzi swoje urodziny i dostaje dwa prezenty\\h Kłapouchy stał nad brzegiem strumienia i przyglądał się swojemu odbiciu w wodzie. Bardzo był z niego zadowolony. Kubuś Puchatek, który właśnie tamtędy przechodził, zauważył go i przyszedł się\nprzywitać. Kłapouchy jak zwykle wydał się misiowi bardzo smutny, więc zapytał go, czy nie stało się coś niedobrego. Kłapouchy powiedział misiowi, że dziś obchodzi urodziny, ale nikt nie przyszedł,\nżeby złożyć mu życzenia i nikt nie przyniósł mu prezentu. Puchatek złożył życzenia osiołkowi i postanowił znaleźć dla niego jakiś prezent, więc wrócił do domu. Pod swoimi drzwiami spotkał Prosiaczka, powiedział mu o zmartwieniu Kłapouchego. Miś postanowił dać osiołkowi w prezencie swój ostatni mały garnek z miodem. Wtedy Prosiaczek zapytał, czy nie mógłby\nto być ich wspólny prezent. Miś się nie zgodził. Wtedy Prosiaczek zdecydował się dać swój ostatni balonik i miś uznał, że to dobry pomysł. Miś niósł garnek z miodem przez las i w pewnej chwili poczuł się strasznie głodny. Usiadł więc i ucieszył się na widok garnka, pochwalił się nawet za to, że jest taki zapobiegliwy i na spacer\nwyruszył z „małym conieco”. Wyjadł miód z garnka i zaczął się zastanawiać, dokąd właściwie idzie. Gdy sobie przypomniał, że idzie na urodziny osiołka, a miód miał być prezentem, zrobiło mu się\nstrasznie wstyd, że go zjadł. Pomyślał jednak, że pusta beczułka też może być dobrym prezentem, i poszedł do Sowy, aby napisała na niej urodzinowe życzenia. Sowa sporządziła odpowiedni napis i miś\npowędrował dalej. Prosiaczek w tym czasie niósł balonik w obydwu łapkach, a ponieważ balonik był tak duży, że zasłaniał mu drogę, w pewnej chwili potknął się i upadł. Balonik pękł i Prosiaczek nie wiedział, co zrobić.\nPoszedł jednak do osiołka, żeby przynajmniej złożyć mu życzenia. Osiołek bardzo się ucieszył z życzeń, wtedy Prosiaczek powiedział mu o baloniku. Osiołek oglądał pęknięty balonik, kiedy na polanie\npojawił się Kubuś ze swym prezentem. Beczułka i pęknięty balonik bardzo do siebie pasowały, beczułka była na coś, co można było do niej włożyć, a pęknięty balonik był właśnie tym czymś. Osiołek\nwkładał i wyjmował z powrotem balonik z beczułki, był bardzo szczęśliwy. \\hRozdział 7, w którym Mama - Kangurzyca z Maleństwem przybywają do Lasu i Prosiaczek bierze kąpiel\\h Pewnego dnia w Lesie pojawili się nowi mieszkańcy: Mama-Kangurzyca i Maleństwo. Królikowi nie podobało się, że ktoś nowy mógłby zamieszkać razem z nimi. Spotkał się z Puchatkiem i Prosiaczkiem i\nprzekonał ich, że należy dać do zrozumienia Mamie-Kangurzycy, iż nie jest mile widziana. Opracował w tym celu specjalny plan. Przyjaciele postanowili porwać Maleństwo. Mieli je oddać Mamie-Kangurzycy\ndopiero wtedy, kiedy obieca, że wyprowadzi się z Lasu. Nie było to jednak takie proste, bo Mama-Kangurzyca nie spuszczała z Maleństwa oka, poza tym biegała dużo szybciej niż oni. Królik wymyślił, że Puchatek musi odwrócić uwagę Kangurzycy, on porwie Maleństwo, a Prosiaczek wskoczy do torby na brzuchu Mamy-Kangurzycy, a kiedy ona zauważy różnicę, dadzą jej do zrozumienia, że\nMaleństwo oddadzą, ale tylko wtedy, kiedy obieca, że wyprowadzi się z Lasu. Plan wydawał się doskonały i przyjaciele wyruszyli, żeby go wykonać. Mama-Kangurzyca i Maleństwo byli właśnie na polanie. Maleństwo trenowało skoki, a Mama przyglądała się, jak się bawi. Przyjaciele podeszli do nich i Puchatek, żeby odwrócić uwagę Mamy-Kangurzycy,\nzaczął mówić wiersz, który właśnie ułożył. Mama co prawda rozmawiała z nim i słuchała, jak deklamował, ale ani przez chwilę nie spuszczała oka z Maleństwa. Miała zamiar zaraz wracać do domu i\npopędzała swe dziecko. W tym momencie Królik wskazał na drzewo i zaczął się zastanawiać, co to za ptak na nim siedzi. Mama-Kangurzyca wreszcie odwróciła głowę. Wtedy Królik porwał Maleństwo, a\nProsiaczek wskoczył do kieszeni Kangurzycy. Kangurzyca była trochę zdziwiona nagłym zniknięciem Królika i Prosiaczka, myślała, że Maleństwo siedzi w jej kieszeni, i wielkimi skokami popędziła do\ndomu. Prosiaczkowi, który siedział w jej kieszeni, nie było wygodnie podróżować w ten sposób, na dodatek gdy znaleźli się w domu Kangurzycy, jego przyjaciół tam nie było i nie miał jej kto dać do\nzrozumienia, że Maleństwo zostało porwane. Kangurzyca, widząc, że w kieszeni zamiast Maleństwa jest Prosiaczek, zaniepokoiła się, ale tylko przez chwilę. Wiedziała, że Krzyś nie pozwoli, żeby Maleństwu stała się jakaś krzywda. Pomyślała, że\nprzyjaciele chcieli z niej zażartować, więc postanowiła żartować dalej. Udała, że nie zauważyła zamiany, i postępowała z Prosiaczkiem tak, jak zwykle postępuje z Maleństwem. Prosiaczek krzyczał, że\nnie jest Maleństwem, ale Kangurzyca nie zwracała na to najmniejszej uwagi. Wykąpała go, a potem dała mu łyżkę tranu. Prosiaczek nigdy się nie kąpał, więc po kąpieli jego skóra zmieniła kolor. W odwiedziny do Kangurzycy przyszedł Krzyś, powiedział, że Maleństwo wesoło bawi się z Królikiem. Prosiaczek, korzystając z okazji, że chłopiec nie zamknął drzwi, uciekł i po drodze do domu wytarzał\nsię w ziemi, żeby nabrać swojego koloru. Mama-Kangurzyca i Maleństwo zostali w Lesie i zaprzyjaźnili się z Królikiem, Puchatkiem i Prosiaczkiem. \\hRozdział 8, w którym Krzyś staje na czele Przyprawy do bieguna północnego\\h Pewnego poranka Puchatek wybrał się w odwiedziny do Krzysia. Tymczasem Krzyś siedział na schodach i wkładał buty. Wybierał się na wyprawę, aby odkryć biegun północny. Wszyscy jego przyjaciele mieli\nwziąć udział w tej wyprawie, dlatego chłopiec poprosił Puchatka, aby ich zawiadomił. Każdy miał się przygotować do wyprawy i zabrać ze sobą prowiant. Puchatek nie bardzo zrozumiał, dokąd się wybierają, jak będzie wyglądała ich podróż i co mają odkryć, ale chętnie spełnił życzenie Krzysia. Najpierw Puchatek spotkał Królika. Nie pamiętał dokładnie,\ndokąd się wybierają, więc powiedział, że wyruszają na Przyprawę z Krzysiem i należy wszystkich zawiadomić. Po chwili wszyscy zebrali się na skraju lasu i wyruszyli. Przodem szedł Krzyś z Królikiem,\nza nimi Puchatek z Prosiaczkiem, potem Kangurzyca z Maleństwem w kieszeni i Sowa. Na końcu szedł Kłapouchy i wszyscy krewni i znajomi Królika. Wędrując, Puchatek śpiewał swoją mruczankę. W pewnej chwili Krzyś uznał, że zbliżają się do Niebezpiecznego Miejsca i zarządził ciszę. Powiedział, że mogą spotkać ich tutaj Zasadzki. Ale nic złego\nich nie spotkało i doszli do brzegu strumienia. Tutaj Krzyś postanowił zatrzymać wyprawę na odpoczynek. Przyjaciele usiedli i wyciągnęli swoje zapasy. Tylko Kłapouchy niczego ze sobą nie zabrał, ale\nna szczęście znalazła się dla niego kępka ostu. Uczestnicy Przyprawy prowadzili ze sobą miłe pogawędki, a Maleństwo myło ręce i pyszczek w kałuży. Mama-Kangurzyca była z niego bardzo dumna, bo po raz pierwszy myło się samodzielnie. Nagle rozległ\nsię plusk i wszyscy zobaczyli, że Maleństwo wpadło do wody. Maleństwo nie przestraszyło się ani trochę, mimo że wartki prąd rzeczki przeniósł je do następnej kałuży. Kangurzyca była mocno\nzaniepokojona sytuacją, a Kłapouchy zabrał się od razu do ratowania Maleństwa. Odwrócił się tyłem do kałuży tak, by Maleństwo mogło się złapać jego ogona, ale ono wcale nie miało takiego zamiaru.\nPływało, nie zdając sobie sprawy z niebezpieczeństwa. Królik stwierdził, że najlepiej by było przerzucić przez rzeczkę jakieś drewienko. Wtedy Maleństwo będzie mogło się na nim zatrzymać. Puchatek\nruszył w zarośla do miejsca, które znał tylko on i Krzyś, a nazywało się ono Umówiona Kryjówka i Krzyś trzymał w niej stare, zepsute zabawki, którymi nie można było się już bawić, a żal je było\nwyrzucać, i wyciągnął z niego spore drewienko. Drewienko przerzucono przez rzeczkę, a Maleństwo dopłynęło do niego i wyszło po nim na brzeg jak po kładce. Krzyś zaczął się uważnie przyglądać drewienku, aż wreszcie je rozpoznał. Był to biegun od drewnianego konia z odłamaną nogą. Zatem biegun został odkryty. Krzyś wbił drewienko znalezione przez misia w\nziemię i przyczepił na nim tabliczkę informującą, że jest to biegun północny i że został on odkryty przez Kubusia Puchatka. \\hRozdział 9, w którym Prosiaczek zewsząd jest otoczony wodą\\h Deszcz padał bardzo długo i drzewo, na którym mieszkał Prosiaczek, zewsząd było otoczone wodą. Prosiaczek był sam i było mu nieprzyjemnie siedzieć samemu na drzewie otoczonym wodą, zwłaszcza że woda\nzaczęła zalewać mu norkę. Zastanawiał się, co powinien zrobić, i był pewien, że każdy z jego przyjaciół doskonale wiedziałby, co począć w takiej sytuacji. Kiedy o tym rozmyślał, przypomniał sobie, że kiedyś Krzyś opowiadał mu o pewnym rozbitku, który przebywał na wyspie i wysłał list w butelce, prosząc o ratunek. Postanowił zrobić tak samo. Znalazł\nbutelkę, napisał list, a potem zakorkowaną butelkę wyrzucił przez okno jak najdalej. Gdy deszcz zaczął padać, Puchatek spał i śniło mu się, że postanowił zdobyć jeszcze inne bieguny: południowy, wschodni i zachodni. Krzyś jednak nie chciał ich zdobywać i Puchatek musiał to robić sam.\nNie był to przyjemny sen i Puchatek się obudził. Zauważył wtedy, że siedzi z nogami w wodzie i postanowił się ratować. Wziął swoje garnki z miodem i przeniósł się na najwyższą gałąź drzewa. Trzy dni\nsiedział na gałęzi, a deszcz ciągle padał. Trzeciego dnia, gdy został mu już tylko jeden garnek z miodem, zauważył przepływającą butelkę. Wyłowił ją i wyjął list. Niestety, nie umiał czytać. Był tak\nciekaw, co było napisane w liście, że postanowił wsiąść do pustego już garnka po miodzie i pożeglować w nim do Krzysia. Krzyś mieszkał na samym skraju Lasu. Jego dom stał na wzgórzu i chłopiec codziennie wychodził, aby sprawdzić jak daleko sięga woda. Zauważył, że woda zalała cały Las, a on znajduje się jakby na\nwyspie. Zapytał więc Sowę, co dzieje się z Puchatkiem. Sowa co prawda widziała misia siedzącego na drzewie, ale teraz go tam nie było. W tym momencie Puchatek przypłynął w swojej łodzi z garnka i\nprzyjaciele ucieszyli się na swój widok. Puchatek natychmiast pokazał list. Krzyś go przeczytał i powiedział, że Prosiaczek potrzebuje pomocy. Przez chwilę zastanawiali się, jak dotrą do domu\nProsiaczka. Nie zmieszczą się przecież we trzech w garnku misia. Wtedy Puchatek wymyślił, że mogą popłynąć w parasolu Krzysia. Chłopiec uznał, że jest to wspaniały pomysł. Odwrócił parasol do góry\nnogami. Kubuś i Krzyś wsiedli do niego i popłynęli w kierunku czekającego na pomoc Prosiaczka. Sowa tymczasem poleciała do niego i przekazała informację, że nadpływa pomoc. Prosiaczek został\nuratowany. \\hRozdział 10, w którym Krzyś wydaje przyjęcie na cześć Kubusia Puchatka i tu się żegnamy\\h Kiedy już deszcz przestał padać i nad Lasem wyjrzało słońce, Krzyś postanowił urządzić przyjęcie na cześć Puchatka. Poprosił Sowę, aby zawiadomiła wszystkich, i Sowa chętnie spełniła jego prośbę.\nPuchatek czuł się zaszczycony. Domyślał się, że Krzyś chce opowiedzieć o tym, w jaki sposób uratowali Prosiaczka i jakie wspaniałe miał pomysły, wynajdując „Pływającego Misia” i „Rozumek Puchatka”,\nłodzie, na których pływał po zalanym wodą Lesie. Ustawiono długi stół, przy którym usiedli wszyscy mieszkańcy Lasu. Na stół podano mnóstwo smakołyków i kiedy już wszyscy sobie podjedli, Krzyś zastukał łyżeczką, prosząc o ciszę. Miał zamiar\nprzemawiać. Powiedział, że przyjęcie jest urządzone na cześć kogoś niezwykłego, kogo wszyscy znają i że ma dla niego prezent. W tym momencie przerwał przemowę, żeby odszukać paczkę. Osiołek Kłapouchy myślał, że przyjęcie urządzone jest na jego cześć, ponieważ próbował uratować Maleństwo na Wyprawie i, korzystając z tego, że Krzyś przestał mówić, sam zaczął przemawiać, dziękując\nza to, że urządzono przyjęcie. Prosiaczek i Puchatek trochę dziwili się przemowie Kłapouchego, a Krzyś nawet nie zwrócił na nią uwagi. Wyciągnął pudełko i wręczył je Puchatkowi. Były w nim kolorowe\nołówki. Puchatek oczywiście ucieszył się z prezentu, a potem wszyscy się pożegnali i podziękowali Krzysiowi za miły wieczór.",
        "Author": "Alan Alexander Milne",
        "ReleaseDate": "1926",
        "Genre": "Książki dla młodzieży, Fantastyka"
    },
    {
        "title": "Lassie, wróć!",
        "content": "\\hStreszczenie szczegółowe\\h \\hNie na sprzedaż\\h Lassie – najpiękniejszy owczarek szkocki – była dumą Greenall Bridge. Jej właściciel, Sam Carraclough, odmówił sprzedaży ulubienicy samemu księciu, choć ten starał się o psa przez trzy lata i wciąż bezskutecznie podbijał cenę. Lassie kochała całą rodzinę, jednak jej ulubieńcem był syn państwa Carraclough, dwunastoletni Joe. Codziennie punktualnie o czwartej pies czekał na chłopca przed szkołą. \\hNie chcę mieć nigdy innego psa!\\h Sytuacja uległa zmianie, gdy pan Carraclough stracił pracę po zamknięciu kopalni Wellington. Brak pieniędzy spowodował, że Lassie zmieniła właściciela – Sam Carraclough postanowił jednak sprzedać psa księciu. Biedny Joe nie mógł pogodzić się ze stratą. \\hStary dziwak\\h Nowym właścicielem psa został książę Rudling – starszy nieznośny pan, który ciągle zrzędził i wszystkich dookoła pouczał. Jedynie wnuczka Priscilla znosiła pogodnie humory dziadka, a on lubił jej towarzystwo. \\hLassie wraca do domu\\h Lassie nie czuła się dobrze w psiarni. Nie chciała jeść, była osowiała. I codziennie... czekała przed szkołą. Uparcie uciekała, mimo iż zawsze była zwracana nowym właścicielom. \\hJuż więcej do domu nie wracaj!\\h Lassie codziennie czekała na Joego pod szkołą, po czym była zwracana, wbrew nadziejom chłopca, prawowitemu właścicielowi, księciu Rudlingowi. W końcu pan Carraclough i Joe, odprowadziwszy Lassie kolejny raz, pożegnali się z nią i długo przemawiali do wiernego psa, by nie uciekał od nowego właściciela. \\hKryjówka wśród wrzosowisk\\h To jednak nie pomogło. Lassie nie pogodziła się z rozstaniem ze swoją rodziną. Uciekła znowu. Joe ukrył się wtedy z psem na wrzosowisku, ale odnalazł go tam ojciec i pies znów zamieszkał w psiarni. Matka tłumaczyła chłopcu decyzję i obiecała w przyszłości nowego psa. Jednak takie rozwiązanie nie zadowalało Joego. \\hBądź uczciwy!\\h Joe bolał nad losem Lassie, rozumiał, jak bardzo pies tęskni, on także tęsknił za swoją przyjaciółką. W końcu chłopiec odbył poważną rozmowę z tatą, który wytłumaczył mu, że sprzedaż Lassie była smutną koniecznością, że on i mama także kochają psa, ale niestety z powodu braku środków na utrzymanie musieli się zgodzić na jej sprzedaż, bo nie mogliby zapewnić jej odpowiedniego utrzymania. \\hWięzień w górach Szkocji\\h Tymczasem pies został wywieziony daleko w góry, do posiadłości w Szkocji. Lassie była przygotowywana do wystawy psów, poddawała się cierpliwie wszystkim zabiegom, ale codziennie około czwartej odczuwała niepokój. W obawie przed ucieczką owczarka psiarczyk Hynes przywiązał ją łańcuchem, na szczęście Priscilla powiedziała o tym dziadkowi, który nie pozwolił na tak okrutne traktowanie psa. Kazał Hynesowi także codziennie wyprowadzać psa na spacery. \\hNareszcie znowu wolność\\h Podczas jednego z popołudniowych spacerów Hynes, który nie znosił sprytnego psa, szarpnął smycz, a ta razem z obrożą ześlizgnęła się przez szczupłą głowę Lassie. Właśnie zbliżała się czwarta, pies poczuł codzienny nakaz, skierował się w stronę bramy, a Priscilla wracająca z dziadkiem z konnej przejażdżki otworzyła furtkę – wtedy przypomniała sobie smutną twarz chłopca i pozwoliła psu uciec. Tak zaczęła się długa droga Lassie na południe, do domu. \\hPoczątek wielkiej wędrówki\\h Droga była męcząca i niebezpieczna, na dzielnego psa czekało mnóstwo pułapek i niebezpieczeństw. Najpierw próbowali złapać ją mężczyźni mający nadzieję na nagrodę, a kiedy Lassie uciekała, jeden z nich rzucił w nią kamieniem. Wtedy zrozumiała, że musi omijać ludzi. Przez wiele dni wędrowała bez przerwy. \\hWalka o byt\\h Lassie poczuła straszny głód, dotąd zawsze karmili ją ludzie, teraz musiała radzić sobie sama. Pierwszym posiłkiem był królik, upolowany przez łasicę. Kolejny upolowała już samodzielnie. \\hCo widział pewien malarz\\h Podążającą do domu Lassie widział z łódki malarz, Leslie Freeth. Obserwując zwierzę krążące nad brzegiem jeziora, domyślił się, że pragnie sforsować tę wodną przeszkodę. Jego towarzysz, Szkot McBane, wytłumaczył mu, że owczarki szkockie zachowują się tak wtedy, kiedy mają jakiś wyznaczony cel i za wszelką cenę muszą go osiągnąć. \\hGdy pies jest chory\\h Najtrudniejszą przeszkodą okazało się jezioro w Szkocji; kiedy Lassie zrozumiała, że nie przepłynie wody, i postanowiła obejść jezioro dookoła, musiała pokonać dodatkowo prawie sto mil. Minął tydzień, zanim jezioro zamieniło się w strumień o rwącym nurcie. Kiedy dzielny pies walczył z prądem, grupka chłopców obrzuciła ją kamieniami. Lassie w końcu udało się wydostać na brzeg, jednak była potłuczona i obolała, w wodzie uderzyła się o coś tak mocno, że złamała żebro. Musiała przerwać wędrówkę, by nabrać sił. Przez dziewięć dni leżała w krzakach, czekając, aż poczuje się lepiej; nie przeszkadzał jej nawet głód. \\hNa czatach\\h Gdy znów ruszyła na południe, omal nie zginęła z rąk farmerów pilnujących stada owiec. Jeden z nich wystrzelił i trafił Lassie w łapę, musiała stoczyć jeszcze walkę z gospodarskimi psami. Walczyła tak dzielnie, iż mężczyzna zrozumiał, że pies dąży do określonego celu. Nie strzelał więcej. Przyszedł dzień, kiedy Lassie nie mogła dłużej unikać ludzi, gdyż na nizinach tereny były bardziej zaludnione. Brakowało także królików, którymi się dotychczas żywiła. \\hUwięziona\\h Uważana za bezpańskiego psa, Lassie została schwytana w miasteczku przez rakarzy. Pies nie chciał poddać się bez walki, dlatego został dotkliwie pobity. W obronie zwierzęcia stanęła młoda kobieta. Lassie wyczuła jej dobroć i łagodność i pozwoliła wprowadzić się do ciężarówki. \\hNie dowierzaj nigdy psu!\\h Schronisko mieściło się w tym samym budynku, co sąd. Lassie zmyliła strażników, po schodach dostała się na piętro i schroniła się w sali sądowej, wywołując przy tym spore zamieszanie – właśnie toczyła się rozprawa. Nie widząc innej drogi ucieczki, wyskoczyła przez okno. Nie zabiła się w czasie upadku, zdołała jeszcze przeskoczyć ogrodzenie. Była wolna. Młoda kobieta, która broniła Lassie, zjawiła się w schronisku, żeby ją wykupić, ale wcale nie zmartwiła się na wieść, że pies uciekł. \\hLassie przechodzi przez granicę\\h Mimo wielu trudności Lassie wciąż podążała w dobrym kierunku – na południe. W końcu dotarła do rzeki Tweed. Była to granica oddzielająca Szkocję od Anglii. Owczarek przebył ją wpław, ale był tak zmęczony, że całą dobę leżał bez sił na brzegu. Potem ostatnim wysiłkiem Lassie dotarła do obejścia Daniela i Dally Faddenów. Gdyby nie ich pomoc, Lassie nie przeżyłaby. Para staruszków mieszkająca samotnie w domku za miastem troskliwie zaopiekowała się psem. Lassie nadano imię Jejmość, ponieważ wydała im się bardzo szlachetnym i dumnym psem. \\hNajszlachetniejszy dar – wolność\\h Pod troskliwym okiem gospodarzy Lassie odzyskała siły i ładny wygląd. Wtedy znów do głosu doszła potrzeba powrotu do domu. Państwo Fadden zauważyli niepokój, jaki ogarniał psa około czwartej. W końcu pozwolili jej odejść, rozumiejąc, że najwyraźniej dokądś zmierzała, gdy ją znaleźli. \\hPodróż w towarzystwie Rowlie Palmera\\h Na drodze Lassie pojawił się Rowlie Palmer, wędrowny sprzedawca garnków. Podróżował od miasteczka do miasteczka, sprzedawał naczynia, a jego maleńki pies Tootsie pokazywał sztuczki. Pewnego dnia Palmer dostrzegł owczarka collie. Chciał zwabić go wątróbką, ale Lassie nie przyjęła pokarmu, zjadła go dopiero, gdy został podany w misce. Od tej pory Lassie podążała za wozem, a z czasem przyłączyła się do wędrowców. Nawet uczestniczyła w popisach Tootsie. Zachowywała się tak wytwornie, że Palmer nazwał ją Wasza Wysokość. \\hOdważne serce. Pożegnanie\\h Przyszedł czas, w którym Lassie odwdzięczyła się handlarzowi za jego dobroć. Podczas wieczornego odpoczynku przy ognisku Palmer został zaatakowany przez dwóch włóczęgów żądających pieniędzy. Tootsie rzuciła się na jednego z napastników, ale ten jednym uderzeniem pałki potrzaskał jej kości. Przerażona Lassie uciekła, ale za chwilę wróciła. Rzuciła się na bandytów i gryzła tak dotkliwie, że zmusiła ich do ucieczki. Odtąd Rowlie Palmer wędrował już tylko ze swoim koniem Bessie i z Lassie. Jednak tydzień później ich drogi rozeszły się. Palmer zmierzał na zimę do swojego domu – na wschód, Lassie dążyła wciąż na południe. \\hKoniec wędrówki\\h Pewnego dnia Joe Carraclough, wychodząc ze szkoły, dostrzegł przed bramą leżącego w śniegu psa. Była to Lassie, ale tak wycieńczona, że chłopiec musiał ją wziąć na ręce, bo nie była w stanie sama iść. W drodze do domu pomógł mu znajomy ojca. Rodzice nie wierzyli własnym oczom – troskliwie zajęli się chorym psem. Ojciec wciąż nie miał pracy, mimo to kupiono świeże mięso i brandy, by nimi kurować wycieńczone zwierzę. Gdy pewnego dnia w ich domu zjawił się książę poszukujący uciekinierki, nie zobaczył pięknej Lassie, ale brzydkiego psa o poszarpanej, zmierzwionej sierści, brzydkim ogonie i oklapniętych uszach – takich zabiegów wobec Lassie dopuścił się Sam Carraclough, by pies mógł zostać z Joem. Mimo że książę rozpoznał Lassie po poranionych łapach, powiedział, że tego psa nie zna. Zrozumiał, jak wiele ona znaczy dla rodziny Carraclough. Docenił natomiast wiedzę ojca Joego o psach i złożył mu propozycję, by został zarządcą książęcej psiarni. \\hZnowu jak dawniej\\h Dzięki temu życie rodziny Carraclough stało się znowu szczęśliwe i bezpieczne. Zamieszkali w domku na terenie posiadłości księcia, już nie musieli martwić się o pieniądze. Lassie jak dawniej przychodziła do szkoły po chłopca, do czasu, aż przyszły na świat jej szczeniaki. Joe wiedział, że jego rodzina zawdzięcza szczęście Lassie – dla niej wierność, lojalność i oddanie były najważniejsze.",
        "Author": "Eric Knight",
        "ReleaseDate": "1940",
        "Genre": "Książki dla młodzieży"
    },
    {
        "title": "Lekcja",
        "content": "\\hStreszczenie szczegółowe\\h  Dramat w jednym akcie rozpoczyna się obszernymi didaskaliami, określającymi wiek i wygląd bohaterów oraz szczegółowo opisującymi scenografię. Akcja rozgrywa się w pokoju Profesora. Pomieszczenie pełni funkcję gabinetu i jadalni, stół jest tu także biurkiem. Na dźwięk dzwonka do drzwi biegnie służąca i otwiera uczennicy, która przyszła na lekcję do profesora. Służąca każe jej chwilę poczekać w pokoju. Dziewczyna rozgląda się. Zgodnie z didaskaliami uczennica jest początkowo odważna i pełna energii, ale z czasem jej stan całkowicie się zmienia i dziewczyna słabnie. Odwrotnie profesor – na wstępnie cichy i nieśmiały, z czasem napiera impetu i staje się wręcz natarczywy i agresywny. Wchodzi profesor i wita się z uczennicą, przepraszając za spóźnienie. Pyta, czy miała ona problem, by do niego dotrzeć, ale ta odpowiada, że wręcz przeciwnie – wszyscy znają profesora i kierowali ją wprost do niego. Profesor pyta, czy uczennicy spodobało się jego miasteczko. Dziewczyna przytakuje, ale profesor stwierdza, że wolałby mieszkać w Bordeaux. Dziewczyna pyta go, czy zna to miasto lub Paryż, ale mężczyzna zaprzecza. Pyta uczennicę o to, jakiego państwa stolicą jest Paryż. Dziewczyna odpowiada, że Francji. Profesor zachwycony. Przepytuje ją z pór roku, otrzymując prawie dobre odpowiedzi. Profesor pyta o cel nauki. Uczennica odpowiada, że jej rodzicom zależy, by zdobyła zawód i zdała egzaminy doktorskie. Dodaje, że pochodzi z zamożnej rodziny, a dotąd zdobyła maturę humanistyczną i przyrodniczą. Profesor jest zaskoczony, że w tak młodym wieku dziewczyna chce zdawać egzaminy i zaczyna od nauki arytmetyki. Służąca Marysia krząta się po pokoju pod pretekstem szukania talerza. Poucza profesora, że nauka arytmetyki to zły pomysł, ponieważ rodzi zdenerwowanie. Profesor każe jej wyjść i nie wtrącać się, a dziewczynie tłumaczy, że Marysia się o niego martwi.   Profesor daje dziewczynie do obliczenia proste działania dodawania: 1+1, 2+1. Uczennica wzorowo liczy, a profesor jest zachwycony. Uważa, że z powodzeniem zda doktorat. Gorzej idzie jej odejmowanie, bo dziewczyna nie potrafi wykonać działania 4–3. Uczennica zupełnie nie rozumie odejmowania, a profesor usiłuje jej to wytłumaczyć na przykładzie liczb mniejszych i większych, ale dziewczyna gubi się w rozważaniach, które są coraz bardziej zawiłe. Wreszcie profesor tłumaczy odejmowanie na niewidzialnych zapałkach, zachowując się tak, jakby były widoczne. Zaczyna także pisać na niewidocznej tablicy. Nauczyciel dalej zawile tłumaczy, a dziewczyna co rusz odpowiada „nie wiem”, pozostając bardzo uprzejmą. Profesor próbuje wyjaśnić odejmowanie na przykładzie nosa: „– […] Gdyby pani miała dwa nosy i wyrwałbym pani jeden… ile by pani teraz miała nosów? – Żadnego… – Jak to żadnego? – No tak, właśnie dlatego mam teraz jeden nos, że mi pan profesor żadnego nie wyrwał. Gdyby mi pan profesor wyrwał nos, nie miałabym żadnego”. W podobny sposób profesor rozpoczyna próbę nauki odejmowania na przykładzie uszu, ale dziewczyna nadal nie daje prawidłowych odpowiedzi. Analogicznie nauczyciel usiłuje liczyć na przykładzie palców, ale bez skutku. Coraz bardziej zniecierpliwiony profesor zaczyna rysować kreski na niewidzialnej tablicy, każdą kreskę określając mianem jednostki. Pojęcia cyfr, liczb i jednostek zaczynają się mieszać, ale dziewczyna przytakuje: „Tak, panie profesorze. Dobrze, panie profesorze. Dziękuję, panie profesorze”. Nadal uczennica niewiele rozumie z zaplątanego wykładu. Profesor twierdzi, że bez pojęcia podstawowych zasad arytmetyki nie sposób pracować w sprawach technicznych. Mówi, że nie da się obliczyć: „– […] ile na przykład wyniesie trzy miliardy siedemset pięćdziesiąt pięć milionów dziewięćset dziewięćdziesiąt osiem tysięcy dwieście pięćdziesiąt jeden pomnożone przez pięć miliardów sto sześćdziesiąt dwa miliony trzysta trzy tysiące pięćset osiem? – (bardzo szybko) To wyniesie dziewiętnaście kwintylionów trzysta dziewięćdziesiąt kwadrylionów dwa tryliony osiemset czterdzieści cztery miliardy dwieście dziewiętnaście milionów sto sześćdziesiąt cztery tysiące pięćset osiem…”. Zdumiony profesor nie rozumie, jak to możliwe, że uczennica nie potrafi prostego odejmowania, a mnoży tak wielkie liczby. Okazało się, że dziewczyna nauczyła się wszystkich działań mnożenia na pamięć. Nauczyciel nie jest z tego faktu zadowolony i postanawia przejść do innych zagadnień. Do akcji znów wkracza służąca, ale profesor nie chce jej słuchać i zamierza rozpocząć wykład z językoznawstwa i filologii porównawczej. Marysia nie daje za wygraną i mówi, że filologia prowadzi do najgorszego, ale profesor ją wyrzuca. Rozpoczyna wykład o językach neohiszpańskich. Twierdzi, że od języka hiszpańskiego pochodzą inne języki neohiszpańskie, czyli: włoski, francuski, łacina, portugalski, sardyński, częściowo też turecki. Dodaje, że wymienione języki są do siebie tak podobne, że brzmią wręcz identycznie i trudno je rozróżnić. Studentka jest coraz bardziej zmęczona, a gdy odpowiada na pytania, profesor każe jej się nie wymądrzać. Profesor mówi o fonemach i dźwiękach. Twierdzi, że mówić należy z uniesionym podbródkiem. Uczennica mówi, że bolą ją zęby, co nauczyciel ignoruje. „Zęby mnie bolą” powtarza niemal co chwilę, ale profesor dalej mówi o prawidłowej wymowie i cechach języków. Za przykład bierze „czoło”, które wymawia się tak samo w hiszpańskim, portugalskim, włoskim, łacińskim, po sardyńsku, rumuńsku, neohiszpańsku i turecku. Uczennica nieustannie skarży się na ból zębów, ale profesor każe jej wymówić zdanie, które w każdym języku brzmi tak samo. Dziewczyna ma coraz mniej siły, a wykład staje się coraz bardziej absurdalny: „– Ró… jak się mówi po rumuńsku „róże”? – No, „róże”, oczywiście. – A nie „róże”? Ach, jak mnie te zęby bolą…”. Profesor twierdzi, że różnica między tymi językami jest słabo uchwytna. Są wyjątki, gdzie słowa wyraźnie się różnią i są to nazwy państw i stolic. Dziewczyna powtarza, że bolą ją zęby, a profesor zniecierpliwiony mówi, że zaraz jej je wyrwie. Wreszcie w złości rzuca: „– Milczeć! Bo ci łeb zgruchoczę!”. Chwyta ją za nadgarstek i grozi. Kontynuuje wkład, wskazując, że ludzie prości też mówią w różnych językach. Mówi, że to paradoks i nonsens. Mężczyzna jest coraz bardziej zniecierpliwiony złym samopoczuciem uczennicy, widząc w tym jej brak chęci do nauki. Profesor woła służącą, która znów go ostrzega i mówi, że ból zębów zwiastuje kłopoty. Nauczyciel twierdzi, że potrafi się opanować i chce, żeby Marysia przyniosła mu noże w różnych językach, a kobieta odmawia. Profesor bierze do ręki niewidzialny nóż. Powtarza słowo „nóż” i każe to samo dziewczynie, twierdząc, że w każdym języku brzmi tak samo. Uczennica ma dość: „– Nie! Dosyć tego! Zęby mnie bolą, nogi mnie bolą, głowa mnie boli…”. Profesor niewzruszony powtarza „nóż” jak w transie, w końcu zaczyna krążyć wokół dziewczyny jak w tańcu wojennym. Uczennicę bolą kolejne części ciała. Profesor nie przerywa, aż wreszcie zabija dziewczynę niewidzialnym nożem, a ta pada martwa. Profesor po chwili orientuje się, co zrobił i woła Marysię, która przychodzi wściekła. Wiedziała, że tak skończy się lekcja: „– […] arytmetyka prowadzi do filologii, a filologia do zbrodni…”. Dodaje, że to już czterdziesta uczennica tego dnia, która skończyła martwa. Służąca daje profesorowi w twarz. Pyta go, czy chociaż żałuje, a mężczyzna zrozpaczony mówi, że tak. Twierdzi, że nie zrobił tego specjalnie. Marysia obmyśla plan pozbycia się ciał w trumnach z pomocą jej kochanka Augusta. Po chwili rezygnuje z jego udział. Profesor uważa, że będą wyglądać podejrzanie z taką liczbą trumien i zastanawia się, co odpowiedzą ludziom, gdy zapytają o zawartość. Służąca stwierdza, że to nie problem, bo odpowie się, że są puste, po czym dodaje, że i tak nikt nie zapyta, bo ludzie już się przyzwyczaili. Marysia daje mężczyźnie opaskę ze swastyką, która ma go uronić przed lękiem, jako znak polityczny. Profesor i służąca przenoszą ciało uczennicy. Mężczyzna mówi: „– Uwaga. Nie zróbmy jej krzywdy”. Pokój zostaje pusty. Nagle słychać dzwonek do drzwi, które otwiera służąca, witając kolejną uczennicę.",
        "Author": "Eugène Ionesco",
        "ReleaseDate": "1951",
        "Genre": "Dramat"
    },
    {
        "title": "Listy starego diabła do młodego",
        "content": "\\hStreszczenie szczegółowe\\h \\hList 1\\h Krętacz przestrzega Piołuna przed pouczaniem człowieka, którego młody diabeł ma doprowadzić do piekła. Twierdzi, że ludzie współcześni rzadko posiadają prawdziwą wiedzę (bo ta jasno dowodzi istnienia Boga), dzięki czemu należy podsycać w nich wielość\nmyśli i teorii, żeby mieli poczucie ogromu wiedzy i jej chaosu. A kiedy już poczują się znużeni, należy pokazać im zwyczajność świata: konieczność zjedzenia śniadania, przejeżdżający ulicą autobus, a\nwtedy łatwo nad nimi panować i osłabiać ich wiarę w to, czego nie mogą zobaczyć ani poczuć. \\hList 2\\h „Pacjent” Piołuna został chrześcijaninem. Krętacz stara się pocieszyć młodego diabła, twierdząc, że było już wielu takich nawróconych, których udało się jednak sprowadzić na wiodącą do piekła drogę. Zwłaszcza, że nawyki i przyzwyczajenia\n„pacjenta” są bardzo korzystne dla szatana. W tej sytuacji należy przede wszystkim zwrócić uwagę pacjenta na zewnętrzne atrybuty chrześcijaństwa - tandetne wydania liturgii i śpiewników, zwyczajnych, przeciętnych ludzi zasiadających wraz z nim\nw kościelnych ławkach. Ponieważ nie zna on jeszcze prawdziwej chrześcijańskiej pokory, będzie się czuł lepszy, mądrzejszy i inteligentniejszy od nich. Nawet jego akty skruchy będą wtedy fałszywe. W\ntakim stanie należy go utrzymywać jak najdłużej. \\hList 3\\h Krętacz radzi Piołunowi, by wykorzystał maksymalnie postawę swego „pacjenta” w stosunku do matki. Z listu wynika, że nie mają oni zbyt dobrych kontaktów, a Krętacz radzi podsycać wzajemne urazy.\nPodaje kilka sposobów. Przede wszystkim radzi, by kierować myśli „pacjenta” wyłącznie na życie wewnętrzne. W ten sposób nie będzie on miał czasu interesować się potrzebami matki. Poza tym Krętacz\nradzi, by w czasie modlitwy za matkę Piołun podsuwał modlącemu się słabości i grzechy matki, co ma sprzyjać kreowaniu w umyśle „pacjenta” fałszywego obrazu matki. Zauważa też, że mieszkając z kimś\nlata pod jednym dachem trudno ustrzec się przed znużeniem tą osobą i rozdrażnieniem. Ma ona dla nas miny i ton głosu, które nas szczególnie denerwują i czasem niewinna wypowiedź potrafi doprowadzić\ndo scysji. Właśnie takie sytuacje radzi prowokować Krętacz w domu „pacjenta” Piołuna. Każe też wzbudzić w matce, która jest „pacjentką” niejakiego Glubosa nutę zazdrości o nawrócenie syna i o to, że tak łatwo mu przychodzi religijny zapał, który w niej nieco już ostygł. \\hList 4\\h List dotyczy modlitwy - Krętacz namawia swojego bratanka, by skłaniał swojego „pacjenta” do przypominania sobie „papuziego” - bezmyślnego powtarzania słów modlitwy, znanego z dzieciństwa. Niech stara się wytworzyć w\nsobie „nabożny” nastrój i niech poświęca temu więcej uwagi niż Bogu (w listach diabła mowa o Nim jako o Nieprzyjacielu). Chodzi o to, by człowiek nigdy nie kierował modlitwy „do tego, czym Ty sam wiesz, że jesteś”, ale „do tego, czym ja myślę, że jesteś”. Wtedy nie uda mu się naprawdę zjednoczyć z bóstwem w modlitwie. Gdyby jednak do tego doszło, piekło będzie bezsilne. Na szczęście, jak pisze Krętacz, ludzie zwykle nie pragną prawdziwego\nzjednoczenia z Bogiem tak bardzo, jak im się wydaje. „Istota rzeczy leży bowiem w tym, że ludzie otrzymują więcej, aniżeli tego sami pragnęli”. \\hList 5\\h Piołun doniósł Krętaczowi, że w Europie wybuchła kolejna wojna. Stary diabeł jest zaskoczony euforią bratanka z tego powodu - namawia go, by się raczej skoncentrował na swoim „pacjencie” i roli, w jakiej ten człowiek wystąpi podczas wojny - jako patriota\nwalczący za swój kraj czy pacyfista kategorycznie odmawiający udziału w walkach. Dodaje też, że wbrew pozorom wojna nie niesie piekłu jakichś nadzwyczajnych korzyści. W obliczu cierpienia i śmierci nawet najwięksi grzesznicy mają tendencję do nawracania się i piekło bezpowrotnie\ntraci ich dusze. Większość ludzi poświęca się też wówczas wielkim w ich mniemaniu ideom i sprawom, za co także są nagradzani życiem wiecznym, bo Bóg kocha każdego, kto potrafi poświęcić życie dla\ntego, co uważa za słuszne i dobre. \\hList 6\\h Okazuje się, że „pacjent” Piołuna będzie służył w wojsku. Krętacz uczula bratanka, by stale utrzymywał człowieka w przeświadczeniu, że jego obecne cierpienia i trudy są niczym w porównaniu z tymi, które go jeszcze czekają, a których się obawia. Niech\n„pacjent” skoncentruje się na strachu jako takim i niech mu poświęci jak najwięcej uwagi. Wtedy diabłu łatwiej będzie nim zawładnąć. Odpowiadając na pytanie Piołuna o to, czy ma podsycać w swoim „pacjencie” nienawiść do Niemców - wrogów w wojnie - Krętacz odpowiada, że nie to jest najważniejsze. Ważne, by „pacjent” zachował\nnieprzychylny stosunek do najbliższego otoczenia, np. do matki, bo to są jego konkretne przewinienia przeciw nieprzyjacielowi. \\hList 7\\h Krętacz poleca Piołunowi, by w żadnym razie nie ujawniał się swemu pacjentowi. Do taktycznych posunięć piekła należy bowiem ukrywanie się przed ludźmi. Ma tak być do czasu, gdy „nauczymy się, jak uczulić i umitologizować ich wiedzę do tego stopnia, by przemycić do niej to, co w gruncie rzeczy jest wiarą w nas (...), przy równoczesnym odgrodzeniu ludzkiego umysłu od wiary w nieprzyjaciela”. Co do roli, jaką „pacjent” ma odegrać w wojnie, Krętacz radzi Piołunowi, by kierował myśl człowieka stronę pacyfizmu. Stary diabeł spodziewa się, że „pacjent” znajdzie wówczas małą grupkę ludzi o\npoglądach podobnych do własnych i wejdzie w skład takiej sekty. Jakąkolwiek postawę „pacjent” obierze, Piołun ma postępować w następujący sposób: sprawić, by patriotyzm lub pacyfizm stał się częścią\nskładową religii „pacjenta”, potem jej częścią najważniejszą, w końcu to religia będzie częścią „sprawy”. \\hList 8\\h Na początku listu Krętacz opisuje naturę ludzką jako falującą - bo człowiek jest rozdarty między swoją duchowość i cielesność (tak stworzył go Bóg i właśnie z powodu tej dwoistości ludzkiej natury szatan potępił człowieka jako boskie dzieło).\nDlatego diabeł nigdy do końca nie może być pewny stanu swego „pacjenta”, bo kiedy wydaje mu się, że już nim zawładnął, człowiek nagle zwraca się ku Bogu, sprawom wyższym, prawym, ideom. Każdy\nczłowiek przeżywa w życiu wzloty i upadki, chwile religijnych uniesień i zwątpienia, ale każdy wykształcony diabeł wie, że Nieprzyjacielowi zwłaszcza owe chwile zwątpienia, „doliny”, są bardzo miłe.\nPragnie on bowiem, by człowiek poddał mu się z własnej nieprzymuszonej woli, a to jest możliwe tylko po wewnętrznych walkach. Tylko wtedy stanie się podobny do Boga. Krętacz tak charakteryzuje\nstosunek szatana i Boga do człowieka: „My potrzebujemy bydła, które w końcu mogłoby stać się żerem; On potrzebuje sług, którzy w końcu mogliby stać się synami. My chcemy chłonąć, On chce rozdawać. W nas jest pustka i chcielibyśmy ją\nzapełnić; On jest pełny i przelewa się”. Właśnie dlatego Bóg opiekuje się szczególnie tymi, którzy przeżywają kryzysy wiary, bo wie, że one bardzo zbliżają do Niego ludzką istotę. \\hList 9\\h Ale i kryzysy wiary i chwile „oschłości ludzkiego serca wobec Boga” można wykorzystać na korzyść piekła. Krętacz doradza Piołunowi, by skoncentrował się na pokusach zmysłowych wobec swojego „pacjenta”, ponieważ okresy osłabienia życia religijnego sprzyjają\nperwersji. Diabeł charakteryzuje przy tym naturę świata. Przyjemność została stworzona przez Boga dla radości człowieka. Diabeł zaś może tylko wypaczać przyjemność - seksualność zamienić w perwersję,\nbiesiadę w alkoholową libację - i w ten sposób dręczyć ludzi. „Stale rosnące pożądanie stale malejącej przyjemności - oto właściwa formuła” - pisze Krętacz. „Pacjent” Piołuna przeżywa właśnie jeden z kryzysów wiary. Należy mu wpoić przekonanie, że będzie on trwał wiecznie, a nawet, że pierwsze religijne uniesienia były znakiem nadgorliwości. Można mu\nnawet próbować wmówić, że nawrócenie i wiara była jedną z faz w jego życiu - bezpowrotnie minioną. \\hList 10\\h Piołun doniósł Krętaczowi, że jego „pacjent” poznał pewną parę małżeńską - ludzi sceptycznych, eleganckich, powierzchownych intelektualistów, słowem snobów, którzy bardzo mu zaimponowali. Stary\ndiabeł poleca młodemu pielęgnować tę znajomość i podsycać w „pacjencie” pragnienia stania się takimi, jak oni. Każe tłumić wszelki krytycyzm człowieka wobec nowych znajomych, albo pozwolić mu sobie\nuświadomić, że oto prowadzi podwójne życie - w ich obecności jest snobem, a kiedy ich nie ma, należy do społeczności wzorowych chrześcijan. Jednocześnie dobrze by było nakłonić go do życia ponad stan\n(w celu dopasowania się do nowych znajomych) i zaniedbywania obowiązków w pracy, co doprowadzi do pogorszenia stosunków z matką oraz przełożonymi. \\hList 11\\h Towarzystwo, do którego został wprowadzony przez parę znajomych „pacjent” Piołuna, to ludzie, którzy pewną, prostą drogą zdążają ku piekłu. Krętacz jest bardzo zadowolony z rozwoju sytuacji. Poświęca\nkilka chwil na refleksję związaną z radością - produktem bożej kreacji. Zarówno radość jak i uciecha są dokładnie opisane w piekielnych dokumentach, ale diabłom bezpośrednio nieznane. Natomiast żart\ni „płytką paplaninę” piekło może wykorzystać dla zguby człowieka. Wystarczy nauczyć ludzkie istoty, że najgorsze czyny można obrócić w żart, natomiast o najpoważniejszych sprawach, jak na przykład\ncnota, można paplać bez sensu. \\hList 12\\h Piołun robi coraz większe postępy w sprowadzaniu swego „pacjenta” z drogi ku niebu na drogę ku piekłu. Co prawda człowiek ten wciąż jeszcze chodzi do kościoła, a nawet przystępuje do Komunii, ale i\nto zdaniem Krętacza można wyzyskać na korzyść piekła. Znaczy to bowiem, że „pacjent” nie ma poczucia, że grzeszy przestając z ludźmi dalekimi od wiary w Boga, a jedynie odczuwa lekką skruchę na myśl\no tym. Podsycając ten stan można doprowadzić do tego, żeby człowiek odczuwał niechęć wobec Nieprzyjaciela i sam pragnął, by diabeł odwracał jego uwagę od wszelkich czynności religijnych. Z czasem\ncoraz łatwiej będzie go można skłaniać do zwykłego marnotrawienia czasu, czym będzie on się czuł coraz bardziej znużony. W końcu dojdzie do wniosku, że strawił życie na jałowym trwaniu, nie robiąc\ntego co powinien, ani tego, co lubi. To bardzo skuteczny sposób odgrodzenia człowieka od Boga. \\hList 13\\h Następuje krach poczynań Piołuna - „pacjent” wymyka mu się z rąk. Młody diabeł nie zwrócił uwagi na to, że człowiek sięgnął po rozrywki (dobra książka i spacer), które sprawiły mu prawdziwą przyjemność i tę sytuację natychmiast wykorzystał Nieprzyjaciel. „Pacjent”\nPiołuna zrozumiał, jak bezsensownym zajęciom oddawał się do tej pory i w jak nędznym towarzystwie się znalazł. Poczuł skruchę! To niedopuszczalne. Krętacz próbuje ratować sytuację - poleca Piołunowi,\nby za wszelką cenę starał się powstrzymać „pacjenta” od jakiegokolwiek działania. Jeśli skrucha nie przerodzi się w czyn, a więc nie ujawni się wolna wola człowieka w czynieniu dobra, wciąż jeszcze\njest w piekle nadzieja, że dusza nie została utracona. \\hList 14\\h Największym niebezpieczeństwem jest obecnie pokora, jaką odczuwa „pacjent” Piołuna. Krętacz radzi więc, aby diabeł zwrócił uwagę człowieka na tę pokorę i podsycił w nim dumę z tego, że umie być\npokorny. Wtedy natychmiast pojawi się pycha. Następnie trzeba zniszczyć przekonanie człowieka, że pokora jest cnotą i wpoić mu przekonanie, że jest ona postawą wobec siebie, polegającą na niezbyt\nprzychylnej samoocenie. Bóg chce, aby ludzie osiągnęli stan umysłu, w którym będą się cieszyć zarówno z własnych jak i cudzych sukcesów tak samo, nie będzie w nich odrobiny zazdrości, zawiści,\nstronniczości, miłości własnej, egoizmu. Krętacz zauważa przy tym, że Bóg naprawdę kocha ludzi. Dlatego zadaniem diabła jest podsycanie w człowieku miłości własnej, poczucia indywidualizmu i\nwyjątkowości, to wszystko sprzyja oddaleniu „pacjenta” od Nieprzyjaciela. \\hList 15\\h Wojna nieco przycichła, Krętacz radzi Piołunowi, by skłonił swojego pacjenta do myślenia o przyszłości, bo tylko myśl o niej budzi w ludziach nadzieję i trwogę - uczucia bardzo korzystne dla piekła.\nMożna ich wtedy skłaniać do myślenia o rzeczach nierealnych, ku przyszłości kierują się najpodlejsze ludzkie uczucia, jak: strach, ambicja, chciwość. Człowiek zmagający się z wizją przyszłości - oto\nideał piekła. Szatan chciałby stworzyć pokolenia ludzi goniących za marzeniami, a nie dbających o teraźniejszość, bo tacy ludzie byliby wciąż nieszczęśliwi, niespełnieni, niezadowoleni. Krętacz radzi, aby „pacjent” Piołuna był w związku z wojną pełen nadziei i oczekiwań. W każdym razie należy odciągać jego myśl od teraźniejszości. \\hList 16\\h Stary diabeł poleca Piołunowi nakłonić „pacjenta” do zmiany kościoła, do którego uczęszcza. Podaje przykłady kaznodziejów, których nauki sprowadziły z drogi ku Nieprzyjacielowi wielu chrześcijan i\nskierowały ich w stronę piekła. \\hList 17\\h W tym liście nieco więcej miejsca poświęca Krętacz matce „pacjenta” Piołuna. Czyni to rozważając grzech obżarstwa. Otóż staruszka będąca matką „pacjenta” nigdy nie pomyślałaby, że grzeszy w ten\nsposób. Zwykle utrzymywała, że nic dla siebie nie potrzebuje, że może żyć odrobiną strawy i napoju. Zamęczała jednak domowników i służbę wygórowanymi i skomplikowanymi żądaniami co do tychże napojów\ni pokarmów. Domagała się w szczególny sposób podsmażanej grzanki, herbaty słabej, „ale nie za słabej”, rugała kelnera za to, że przyniósł jej zbyt dużą porcję. Wszystkie te gesty są podyktowane\nszczególnym rodzajem obżarstwa, który polega na tym, że człowiek chce otrzymać dokładnie to, czego pragnie, nawet, gdy innym sprawia to wielki kłopot. \\hList 18\\h Krętacz poleca Piołunowi zastosowanie wobec „pacjenta” techniki kuszenia seksualnego. Nieprzyjaciel chciałby, aby ludzie wyrzekli się uciech cielesnych albo kultywowali jednożeństwo. Diabeł im to skutecznie uniemożliwia. Bóg nazwał małżeństwo „jednym ciałem”, ale nie dodał\n„szczęśliwym”, „zakochanym” i tę „furtkę” diabeł powinien wyzyskać, przekonując człowieka, że sam fakt cielesnego zjednoczenia jest formą zaślubin, bo jest wyrazem zakochania. Trzeba ugruntowywać w\nludziach przekonanie, że tylko „zakochanie” upoważnia do oczekiwania, że partner lub partnerka będą pozostawać w związku, a kiedy „zakochanie” minie, każdy ma pełne prawo odejść w swoją stronę. Taka\nsytuacja jest dla piekła bardzo korzystna. Ludzie tak myślący „zakochanie” stawiają ponad takie wartości jak rodzina, dziecko, przekazywanie życia. \\hList 19\\h Krętacz obawia się, że jego dywagacje na temat natury Boga i Jego miłości do ludzi doszły do wyższych instancji piekielnych, wyraża nadzieję, że Piołun nie pokazywał nikomu jego listów. Wycofuje się\nteż z niektórych wniosków, przyznaje, że popadł w herezję - Bóg i ludzie to dwa odrębne światy, niemożliwe jest, by On ich kochał, ma jakiś interes w tym, by troszczyć się o ludzi i piekło wkrótce go\nodkryje. Dodaje też, że stan „zakochania się” u ludzi jest stanem wyjściowym dla szatana i Boga - zarówno niebo jak i piekło mogą go wyzyskać na własną korzyść. \\hList 20\\h Krętacz domaga się od Piołuna sprawozdania na temat młodych kobiet, z którymi ma się okazję spotkać jego „pacjent”. Przy okazji pozwala sobie na dygresję dotyczącą „smaku seksualnego” z różnych epok\ni okresów dziejowych. Obecnie, jak pisze w epoce jazzu, mężczyzn fascynują kobiety o figurze niemal chłopięcej, a że taka szybko przemija, pozwala to podsycać w kobietach lęk przed starością i\nniechęć do zakładania rodzin i rodzenia dzieci. Jednocześnie piekło sprzyja kreowaniu wizerunku człowieka nagiego zupełnie niezgodnego z prawdziwym. Mężczyzna poszukuje więc nieosiągalnego ideału i\nnie pociągają go kobiety rzeczywiste. Na koniec Krętacz opisuje marzenia mężczyzn o kobietach. Zwykle pragną oni dwóch rodzajów kobiet: świętej (Wenus ziemskiej) i ladacznicy (Wenus piekielnej). Warto skłonić „pacjenta”, by pokochał, a\nnawet poślubił piekielną Wenus - kobietę okrutną, przebiegłą, zaborczą, brutalną. Konsekwencje tego mogą być dla piekła niezwykle korzystne. \\hList 21\\h W okresie kuszenia seksualnego wygodnie jest obudzić zgryźliwość i opryskliwość „pacjenta”, który jest wówczas szczególnie wrażliwy na każde, nawet najdrobniejsze niepowodzenie. Każde traktuje jako\nosobistą porażkę. Ma przy tym coraz więcej wymagań od życia. Chce coraz więcej rzeczy posiadać na własność, a zadaniem diabła jest podsycać w nim zmysł posiadania, aby w końcu liczyło się dla niego\nwyłącznie słowo „moje”. \\hList 22\\h „Pacjent” Piołuna zakochał się i to w bardzo wartościowej w oczach nieba dziewczynie - jest wzorową chrześcijanką, jak wynika z piekielnych kartotek. Krętacz dziwi się, że nieprzyjaciel spokojnie i z uśmiechem patrzy na to\nuczucie, ale stwierdza, że Bóg jest tak naprawdę hedonistą, a w Jego królestwie pełno jest radości. Krętacz martwi się, że dom dziewczyny także jest pełen radości, chrześcijańskiego ładu i spokoju, słowem „pacjent” w ogóle nie powinien mieć z nim styczności, jeśli ma dojść do piekieł. Zdenerwowany Krętacz zamienia się w wielką stonogę, dlatego list podpisuje za niego Toadpipe - jego sekretarz. \\hList 23\\h „Pacjent” Piołuna przebywając wśród inteligentnych i prawych chrześcijan odzyskuje duchowy spokój i równowagę. Młody diabeł wciąż traci na niego wpływ, co niepokoi Krętacza. Co prawda podaje kilka\nsposobów dalszego kuszenia „pacjenta”, ale sam chyba nie ma już nadziei na sukces. Jedyny sposób widzi w końcu w poddaniu „pacjentowi” pomysłu utworzenia własnej wersji wiary i religii\nchrześcijańskiej, co może go jeszcze skierować na drogę ku piekłu. \\hList 24\\h Sytuacja znów zaczyna się rysować nieco lepiej - kusiciel dziewczyny, Slumtrimpet, doniósł, że ma ona jedną drobną wadę - uważa ludzi, którzy nie wierzą w to co ona za śmiesznych i ograniczonych.\nUważa się ona tym samym za nieco lepszą od innych. Wprawdzie jest w tym dużo nieświadomości i naiwności, ale można wyzyskać tę wadę dla sprawy „pacjenta”. Krętacz podpowiada, że z pewnością będzie\nsię on chciał upodobnić do nowego towarzystwa, które poprzez osobę ukochanej stało mu się tak drogie. Trzeba przypilnować, by upodobnił się do ukochanej również pod względem uważania się za kogoś\nlepszego od innych z racji wiary, ale wyolbrzymić tę cechę. Wtedy „pacjent” zgrzeszy duchową pychą. \\hList 25\\h Krętacz pisze o roli zmian w świecie. Ponieważ ludzie potrzebują zmian, Bóg stworzył dla nich rytm trwania - przemienność nocy i dni, pór roku. Zmiany nie zawsze wychodzą człowiekowi na dobre, szatan doprowadził do tego, że ludzkość\nstraciła orientację w tym, która zmiana wyjdzie światu na dobre, a która na złe. \\hList 26\\h „Pacjent” i dziewczyna są już narzeczonymi. Krętacz namawia Piołuna, by zasiał w nich obojgu ziarna, które w przyszłości ich unieszczęśliwią. Dopóki bowiem są sobą erotycznie oczarowani z prawdziwą przyjemnością poświęcają się dla siebie\nnawzajem i poddają własnym życzeniom. Potem szczerą chęć wzajemnej pomocy ma zastąpić „niesamolubstwo”, czy postępowanie zgodnie z wolą innych, ale jednocześnie dawanie im do zrozumienia, że robi się\nto wyłącznie z ich woli, a nie z własnej, aby zrobić im przyjemność. Na koniec Krętacz sugeruje, by osłabić w dziewczynie poczucie humoru, które nie jest piekłu na rękę. \\hList 27\\h „Pacjent” jest coraz bardziej zakochany, w czym Krętacz dostrzega możliwość wypełnienia mu życia ideą „ziemskiego szczęścia” i odciągnięcia go od Nieprzyjaciela. \\hList 28\\h „Pacjentowi” grozi niebezpieczeństwo - na miasto, w którym mieszka, mają spaść bomby. Istnieje realna nadzieja, że zginie, o czym z radością donosi Piołun. Krętacz gani go za tę radość i uświadamia,\nże gdyby „pacjent” zginął w takim stanie ducha, w jakim się znajduje, piekło na zawsze go utraci. Głównym zadaniem Piołuna będzie teraz ochrona powierzonego mu człowieka. \\hList 29\\h Jest już pewne, że na miasto spadną bomby, a obowiązki „pacjenta” Piołuna sprawią, że znajdzie się on w wielkim niebezpieczeństwie. Do diabła należy teraz sprawić, by w ludzkim umyśle wytworzył się\nszereg różnych możliwości, a to doprowadziło do chaosu i ucieczki od tego, co przeznaczył dla niego nieprzyjaciel. W chwili zaś największego niebezpieczeństwa „pacjent” musi zdobyć się na czyn\ntchórzostwa. \\hList 30\\h „Pacjent” Piołuna bohatersko przeżył nalot. Młody diabeł jest w coraz większym niebezpieczeństwie, bo twarde prawo piekła mówi: „zdobądź nam strawę lub sam bądź strawą”. Prosi Krętacza o pomoc, ale ten wyśmiewa go. Jego ostatnie rady brzmią: jeśli \"pacjent\" spotka ukochaną, Piołun ma podsycić w nich urazy; zaś widok okropności wojny ma w \"pacjencie\" wzbudzić\nprzekonanie o nikczemności świata. \\hList 31\\h „Pacjent” zginął bohaterską śmiercią. Wkroczył do nieba, w piekle zaś rozległo się wycie „podrażnionego głodu”. W chwili śmierci pacjent ujrzał anioły, które opiekowały się nim w czasie jego ziemskiej wędrówki i odczuł, że znał je od dawna. Ujrzał także\nBoga, dostąpił zaszczytu, którego żaden diabeł nigdy nie dostąpi. Krętacz zapowiada Piołunowi zemstę - zostanie pożarty zamiast człowieka, którego kuszeniem miał doprowadzić do piekielnych bram.",
        "Author": "C.S. Lewis",
        "ReleaseDate": "1942",
        "Genre": "Fantastyka, Religia i Duchowość"
    },
    {
        "title": "Ludzie, którzy szli",
        "content": "\\hStreszczenie szczegółowe\\h Zapis wspomnień obozowych w pierwszej osobie. Narrator wspomina budowę boiska, opisując jego usytuowanie między obozem cygańskim a rampą. Dalej widać obóz kobiecy i krematoria. Budowie boiska towarzyszyła dbałość o estetykę, dlatego siano też kwiatki, trawniki i drobne warzywa, a alejki ozdabiano tłuczoną cegłą. Podczas niedzielnego meczu narrator stoi na bramce i obserwuje przyjazd nowego transportu ludzi na rampę. Niespodziewanie szybko ludzie z niej zniknęli: „Między jednym a drugim kornerem za moimi plecami zagazowano trzy tysiące ludzi”. Nowo przywiezieni prowadzeni byli dwoma drogami do krematorium, ale z jednej nieliczna część trafiała do obozu, uchodząc z życiem. Narrator obserwuje ten pochód podczas mycia podłogi. Widzi mężczyzn, kobiety i dzieci z tłumokami. Ludzie idą, podczas gdy więźniowie prowadzą „normalne” czynności. Nocą sytuacja się nie zmienia. Bohater wychodzi przed blok i widzi łunę z krematorium. Czuje wewnętrzny bunt, przeciwko temu, czego jest świadkiem. Z jednej strony słyszy o wydarzeniach na froncie, które dawały nadzieję, a z drugiej — widzi kolejki pociągów wypełnionych ludźmi przy rampie. Obok obozu roboczego powstaje nowy odcinek C, tzw. Perski Rynek (nazwa od kolorowych sukienek). Jest to nowy obóz kobiecy w fazie budowy, którym panują z fatalne warunki. W każdym bloku mogło się zmieścić ponad 1000 więźniarek, a w całej nowej części ponad 30 tys. osób. Kobiety były golone, ubrane w cienkie sukienki i stały od świtu na apelu, zamarzając i tuląc się do siebie. Z daleka wszystkie wydawały się takie same. Na terenie nowego obozu trwały prace organizacyjne i remontowe, ale więźniowie innych obozów szukali tu także możliwości handlowania i osiągania własnych korzyści. Narrator zajmował się kładzeniem papy na dach. Inni zajmowali się elektryką, stolarką, murarstwem. Gdy bohater ze współpracownikami gotowali smołę, oblegały ich kobiety, proszące o pomoc, różne drobiazgi i informacje o bliskich. Początkowo dzielili się tym, co mają, ale w końcu zaczęli przychodzić z pustymi kieszeniami. Słysząc pytania o bliskich – milczeli. W Perskim Rynku blokowymi były Słowaczki, mające już staż w obozie (dawniej pod blokami rozkładały się trupy, a kał wylewał się z bloków). Narrator dobrze je wspomina. Jedna z nich – Mirka – miała swoją budę urządzoną w różu. Kochał się w niej Żyd – znajomy z komanda, który przynosił jej jajka. Pewnego dnia Mirka zawołała Żyda i narratora, aby pokazać im chore dziecko, które chciała uratować od gazu, ale nie wiedziała, jak je ukryć przed Esesmanką. Mężczyźni nie potrafili jej pomóc. Bohater widzi kolejnych ludzi, którzy przyjechali nowym transportem i idą na śmierć. Zmieniają się grupy Kanady (więźniów, którzy pracują na rampie podczas rozładunku transportu). Inna blokowa – Ruda – nie miała swojej budy, tylko miejsce odgrodzone kocami. Kobieta rozmawia z bohaterem o życiu pozagrobowym i sprawiedliwości, na którą liczą ofiary. Ruda próbuje odrywać więźniarki od smutnych myśli i namawia je do występów. Przekonuje ciężarne i chore, by nie zgłaszały się do szpitala, bo czeka je śmierć. Gdy śpiewaczka wskakuje na piec, dając występ, Ruda nie wytrzymuje i mówi, że bliscy więźniarek zostali zagazowani i spaleni. Dodaje, że one skończą tak samo, jeśli zachorują. Bohater mówi o poprawie warunków życia w obozie. Więźniowie są łagodniej traktowani: nie są już katowani na śmierć przy byle okazji, śpią pojedynczo na pryczach, a nie na podłodze i nie muszą w nocy obracać się na komendę. Co więcej, zniknęły już dwudniowe apele, których wielu wyczerpanych więźniów nie było w stanie przeżyć. Zezwolono też na możliwość otrzymywania paczek, a nawet niektórzy osadzeni mogli chodzić w cywilnych ubraniach. Dodaje, że w Perskim Rynku czas się cofnął i warunki są fatalne. Kobiety po kilka godzin stoją na apelach, są głodne, nie dostają culagi (dodatkowych racji żywnościowych), a ciężarne, chore i zniszczone pędzone są drogą do gazu. Często oddają się tu za byle co. Ustęp jest miejscem spotkań kobiet i mężczyzn. Narrator wspomina, jak przez cały czerwiec ludzie z rampy szli drogą do gazu. Widzi kobiety, mężczyzn i dzieci, wlekących swój niewielki dobytek. Niektórzy rzucali więźniom zegarki, chcąc pomóc. Nie wiedzieli, co dalej ich czeka. Więźniowie próbowali doliczyć się, ile ludzi już przeszło drogą od rampy i szacują, że około miliona w ciągu 2 miesięcy. Dodaje, że w obozie człowiek obojętnieje. Bohater opowiada o kolejnym transporcie, zmierzającym do gazu. Gdy ludzie przeszli, można było po nich zbierać porzucone rzeczy: cukier, owoce i inne jedzenie, z którego więźniowie przygotowywali sobie potem ucztę. Następnie opowiada o spóźnionych ludziach z transportu, których było za mało, aby gazować, więc strzelano do nich, albo wrzucano ich żywcem do płonącego rowu. Opowiada o dziewczynie, która nie chciała zostawić matki. Gdy ostrzyżono je i rozebrano, młoda kobieta próbowała zagadać Niemca, ale zastrzelił ją i wrzucił do ognia. Gdy wszystkie oddziały obozu były już pełne więźniów, otwarto kolejny – Meksyk. Tu także warunki były fatalne. Dni wydawały się takie same, nowe transporty ludzi szły na rzeź. W tym samym czasie więźniowie toczyli zwykłe obozowe życie, czekali na paczki i listy. Końcówka lata przyniosła przełom i przyjeżdżało coraz mniej pociągów. „Ci z obozu czuli z początku pewną pustkę”, widząc tę zmianę. Dało się słyszeć wiadomości o Powstaniu Warszawskim i ofensywie radzieckiej, a pociągi zaczęły wywozić więźniów na zachód. Narrator podsumowuje swoją opowieść, twierdząc, że w pamięci pozostały mu tylko obrazy różnych sytuacji, które składają się na wspomnienia.",
        "Author": "Wiesław Myśliwski",
        "ReleaseDate": "2013",
        "Genre": "Powieść historyczna"
    },
    {
        "title": "Łagodna",
        "content": "\\hStreszczenie szczegółowe\\h \\hOd autora\\h Utwór rozpoczyna się od wstępu, w którym Dostojewski tłumaczy, jak należy rozumieć pojęcie opowiadanie fantastyczne, którym opisał utwór. Wskazuje, iż nie odnosi się ono do świata przedstawionego, ale do warstwy narracyjnej. „Fantastyczną” jest próba zapisania swoistego monologu bohatera-narratora, który po\nsamobójczej śmierci żony próbuje wytłumaczyć sobie, jak do niej doszło, poukładać na nowo historię ich znajomości, wreszcie - przyznać się przed samym sobą do popełnionych błędów i - być może po raz\npierwszy - pokazać swe prawdziwe emocje. Opowieść narratora, rozciągnięta na wiele godzin stanowi zapis procesu psychologicznego doświadczanego przez bohatera. Jego prawdopodobieństwo oddają wszelkie wtrącenia i dygresje, zwroty do siebie\nsamego i innych postaci - faktycznie nieobecnych, jakby spowiedź z życia wymagała świadków bądź sędziów. \\hRozdział pierwszy\\h \\hI. Kim byłem ja, a kim ona\\h Opowieść bohatera rozpoczynają i w ostatnim rozdziale kończą podobne słowa, tworząc klamrę wypowiedzi: narrator zastanawia się, co się z nim stanie, kiedy zostanie całkowicie sam, a z jego pokoju\nzniknie ciało młodej żony. Na wstępie opowieści dowiadujemy się o samobójczej śmierci młodej kobiety. Jej mąż, nie mogąc sobie znaleźć miejsca, chodzi z kąta w kąt i próbuje skoncentrować swe myśli.\nBezradny wobec tego, co go spotyka, postanawia po prostu wszystko opowiedzieć, zachowując porządek wywodu. Zaznacza też, że jego opowieść będzie podporządkowana jego własnemu rozumieniu sytuacji.\nJest to istotne - u jej końca rozum zastępuje odczuwanie, a więc, według Dostojewskiego, wyższa forma poznania rzeczywistości. Wspomina, że poznał swą żonę, kiedy ta przychodziła do niego - lichwiarza, zastawiać różne rzeczy, aby mieć pieniądze na umieszczanie anonsów o pracę w „Głosie”. Na początku bohater nie zwracał na\nnią uwagi, z czasem jednak zaczął dostrzegać jej drobną, szczupłą postać, przejawiającą pewną niezręczność i skrępowanie. W milczeniu brała należne jej pieniądze i natychmiast wychodziła, nie umiejąc\ntargować się o wyższe kwoty. Rzeczy, które przynosiła były „kopiejkowej wartości”, ale dla niej wydawały się bezcenne. Narrator po pewnym czasie dowiedział się, że były to pamiątki po jej zmarłych\nrodzicach. Lichwiarz tylko raz postąpił wbrew swej zasadzie - trzymania na dystans swych klientów - pozwalając sobie na docinek, gdy młoda panna przyniosła starą, zajęczą salopkę. Zaskoczyła go jej\nreakcja: „ogromne, niebieskie, melancholijne” oczy stały się rozżarzone, zabrała bez słowa salopkę i wyszła. W tym momencie dostrzegł w niej coś niezwykłego i zauważył jej młody wiek. Sprawiała\nwrażenie, jakby miała czternaście lat, a w rzeczywistości niedługo kończyła szesnaście. Nazajutrz przyszła z bursztynową cygarniczką, bo inni lichwiarze przyjmowali jedynie złoto, a wcześniej narrator wziął już od niej w zastaw tanią kameę. Uzmysłowiwszy to sobie, sam zdziwił się, że\ndla kogoś zrobił wyjątek w interesach i po raz drugi zaczął myśleć o młodziutkiej pannie w sposób szczególny. Jednocześnie odezwał się do niej w surowy sposób, akcentując, że wyjątek czyni tylko dla\nniej. Wzięła pieniądze, chociaż lichwiarz bardzo uraził jej dumę. Miał pełną tego świadomość, a nędzy przypisał fakt, że panna nie zrezygnowała z przyjęcia dwóch rubli, zamiast się obrazić i\nostentacyjnie wyjść. Sam zadał sobie pytanie, czy upokorzenie drugiego człowieka warte jest dwóch rubli? Cynicznie odpowiedział sobie na to pytanie twierdząco. Jak przyznał, chciał wystawić ją na\npróbę, bo z jej osobą zaczął wiązać pewne plany. Po raz trzeci myślał o niej w sposób szczególny. Z niecierpliwością zaczął oczekiwać na jej przyjście, a jednocześnie od postronnych osób zaczął\nzbierać wiadomości na jej temat. Kiedy przyszła, z elegancją rozpoczął rozmowę, gdyż uważał się za człowieka wychowanego i doskonale znającego się na towarzyskich formach. Myśląc o niej, określał\njako „dobrą i łagodną”, mając nadzieję, że dowie się o niej nieco więcej w rozmowie. Narrator dowiedział się, że młoda panna zamieszcza w „Głosie” wiele ogłoszeń w poszukiwaniu pracy. W pierwszych\nanonsach widoczna była duma, „ton wyniosły”, ale z biegiem czasu ich stylistyka zmieniła się, dowodząc rozpaczy młodej kobiety, chcącej za wszelką cenę zmienić swe życiowe położenie. Narrator\npostanowił poddać ją kolejnej próbie: kiedy przyszła, pokazał jej ogłoszenie z „Głosu”, sformułowane tak, iż na pewno znajdzie odzew i młoda osoba - autorka anonsu znajdzie pracę. Spłoniona panna bez\nsłowa wyszła od lichwiarza, któremu bardzo spodobała się jej reakcja. Po dwóch dniach znów przyszła, przynosząc ze sobą ikonę Matki Bożej. Lichwiarz nie chcąc zabierać świętego obrazu, zaproponował,\nże przyjmie w zastaw jedynie ryzę, czyli koszulkę ikony. Po zastanowieniu się zaś, umieścił ją w całości pod palącą się lampkę. Choć chciał ofiarować dziesięć rubli, panna poprosiła jedynie o pięć,\nzapowiadając, że na pewno wykupi ikonę. \\hII. Oferta małżeńska\\h Narrator zdradza „najskrytsze sekrety” młodej panny. Osierocona przed trzema laty przez rodziców, musiała zamieszkać u swoich ciotek. Z czasem upatrzył ją sobie bogaty sklepikarz, powtórny wdowiec,\nszukający opieki dla swoich dzieci. Jego propozycja małżeństwa spotkała się z dużym aplauzem ciotek i przerażeniem samej zainteresowanej. Wybłagała małą zwłokę, chcąc się zastanowić i wtedy właśnie\ntak często odwiedzała lombard narratora, aby za pozyskane tam pieniądze umieszczać anonsy w prasie. Za pośrednictwem Łukierii poprosił młodą panienkę, aby zeszła do niego, gdyż czeka przed bramą, mając bardzo ważną sprawę. Pozostawiwszy w salonie kupca, który przyszedł po ostateczną odpowiedź,\npanna przed bramą kamienicy usłyszała oświadczyny lichwiarza. Narrator zdenerwowany zbyt długim milczeniem panienki, wymógł na niej pozytywną odpowiedź. \\hIII. Jestem najszlachetniejszym człowiekiem, ale sam w to nie wierzę\\h Narrator, wspominając przeszłość, przywołuje poczucie przewagi nad narzeczoną, rozkoszuje się poczuciem dominacji. Przyjemność sprawiała mu także myśl, że on - czterdziestoletni mężczyzna, ożeni się\nz szesnastoletnią panną. Bohater zauważa, że młoda żona od samego początku lgnęła do niego z ufną miłością, a on odpłacał jej - jak to nazwał - „własnym pomysłem na małżeństwo”, tzn. zagadkowym\nmilczeniem. Surowością pokrywał życzliwość wobec wybranki, a nawet własne szczęście, do przeżywania którego się przyznał. Od swej żony oczekiwał całkowitego posłuszeństwa. Ona zaś początkowo\noponowała, nie godząc się na takie postawienie sprawy, ale z biegiem czasu jej opór osłabł, reagowała tylko niedowierzającym uśmiechem. \\hIV. Wyłącznie plany i tylko plany\\h Na początku małżeństwa młoda żona została wprowadzona w prowadzenie lombardu: do jej obowiązków należało przyjmowanie i wydawanie pieniędzy. Sam narrator zdecydował, mimo wyraźnie określonych wcześniej warunków, że raz w miesiącu będzie wraz z żoną chodził do teatru. Każda wizyta w teatrze i powrót z niego odbywały się w całkowitej ciszy.\nZ perspektywy czasu nie potrafi w żaden sposób wytłumaczyć tego milczenia, zastanawia się nawet, kto o nim postanowił. Powracając myślą do tamtych dni, przypomina sobie pytające spojrzenia żony i jej\npróby przełamania narastającej obcości. Odrzucenie spontaniczności żony przyniosło szybko jej odpowiedź: wyraźnie manifestowała bunt i niezależność. Tego zupełnie nie mógł zrozumieć bohater, zastanawiając się, jak może sprzeciwiać mu się osoba wyrwana z tak wielkiego upodlenia. Narrator zastanawia się nad tym, jak wyjaśnić, iż najwspaniałomyślniejszy z ludzi został lichwiarzem. Próbuje zrzucić odpowiedzialność na społeczność, która nie poznawszy się na nim wcześniej, skrzywdziła go okrutnie. W słowach tych nawiązuje do wspomnianej później historii swego pobytu w wojsku. \\hV. Łagodna się buntuje\\h Kłótnie w małżeństwie narratora pojawiły się wtedy, kiedy „Łagodna” - jak nazwał swą żonę - zaczęła nie zgadzać się z jego wizją interesów. Przykładem jest historia starej kapitanowej, która\nprzyniosła do lombardu medalion, pamiątkę po nieżyjącym mężu. Prosiła, aby go nie sprzedawać, więc lichwiarz przechował medalion. Po kilku dniach kapitanowa chciała go podmienić na małowartościową\nbransoletkę, na co bohater się nie zgodził. Pod nieobecność męża, „Łagodna” dokonała zamiany, narażając się tym samym na pretensje: dowiedziała się, że pieniądze należą do jej męża, a on ma prawo\nnimi zarządzać wedle własnej woli. Młoda kobieta słysząc te impertynencje wpadła w złość, zaczęła tupać, co zdumiało do reszty bohatera. Stanowczym tonem oznajmił, że ona już nigdy nie będzie\nzajmować się interesami. Usłyszawszy to żona wyszła z mieszkania, łamiąc tym samym układ zawarty jeszcze w czasach narzeczeństwa: nie mogła bez męża gdziekolwiek się udawać. Tego dnia wróciła do domu\ndopiero wieczorem, ale samodzielne eskapady powtórzyły się. Zaniepokojony tą sytuacją mąż udał się do ciotek swej żony i dowiedział się, że w „bunt” zamieszany jest jego dawny kolega z wojska -\nJefimowicz. Narrator skojarzył, że miesiąc temu przyszedł do lombardu, zagadywał do żony, ale - ze względu na zaszłości - został wyproszony przez lichwiarza. Okazało się, że dawna znajoma ciotek,\npułkownikowa Julia Samsonowna ma zaaranżować spotkanie żony bohatera z Jefimowiczem. Za cenę trzystu rubli narrator miał być niewidocznym świadkiem tego spotkania. Wcześniej żona dowiedziawszy się od\nobcych ludzi szczegółów z dawnego życia bohatera chciała poznać jego wersję wydarzeń. Bolesna dla młodej kobiety była nie tyle prawda o przeszłości małżonka, ale fakt, że przed ślubem nie powiedział\no tym ani słowa. Narrator wspomina, że następnego dnia do mieszkania pułkownikowej poszedł z rewolwerem. Słuchał rozmowy Jefimowicza z „Łagodną”, stojąc za drzwiami pokoju. Tak jak przypuszczał, dawny kolega z wojska\nbez pardonu zaczął zalecać się do jego żony, a ta dzielnie stawiła czoła jego bezczelności. Bohater przekonał się o niewinności swej małżonki i o sile nienawiści, która kazała jej udać się na\nschadzkę z innym. Otworzywszy drzwi, poprosił żonę, aby wyszli razem, ale Jefimowicz, choć zaskoczony, pozwolił sobie na drwinę z bohatera, kpiąc z jego niezdolności do honorowego pojedynku. Narrator przypominając tamten feralny wieczór, przywołuje smutek swej żony, jej bladość i poczucie winy, które powodowały, że - wedle bohatera - na poważnie myślała o rewolwerze jako narzędziu\nzbrodni: chyba całkiem serio była przekonana, że ją zastrzelę. Nabity rewolwer, który dotąd miał gwarantować bezpieczeństwo lombardu, stał się symbolem dramatycznej gry pomiędzy małżeństwem. \\hVI. Okropne wspomnienie\\h Tytułowe wspomnienie wiąże się ze wspomnianym wcześniej rewolwerem. Narrator obudziwszy się rankiem spostrzegł, że jego żona trzyma w ręku broń i zaczyna zbliżać się do jego posłania. Udając, że śpi,\npoczuł na skroni dotyk lufy rewolweru. Przez moment otworzył oczy i wtedy jego spojrzenie spotkało się ze wzrokiem żony. Temu właśnie przypisuje fakt, że nie został wtedy zastrzelony. Paradoksalnie\nta straszna próba, jakiej poddali się oboje, przekonała bohatera, że odtąd żona na pewno podda się bez buntu jego woli, że jest to forma zwycięstwa nad jej aspiracjami. W milczeniu zjedli śniadanie,\na po nim bohater udał się na targ, by kupić parawan i żelazne łóżko. Postawił je w pokoju, a żona bez słów zrozumiała, że jest to jej nowe posłanie. Już w nocy dostała wysokiej gorączki, a następnie\nprzechorowała sześć tygodni. \\hRozdział drugi\\h \\hI. Sen hardego człowieka\\h W ciągu sześciu tygodni dniem i nocą żoną zajmował się mąż, Łukieria oraz wynajęta pielęgniarka. Bohater chcąc, aby „Łagodna” powróciła do zdrowia, nie liczył się z żadnymi kosztami. Potem wprost\nprzyznał się do przeżywanych przy łóżku chorej cierpień, obawy płynącej z niepewności, czy żona pozna kiedyś prawdę o nim. Kiedy mogła już wstawać, w ciszy siadała przy osobnym stoliku. Nieczęste rozmowy dotyczyły jedynie spraw błahych, codziennych. W ten sposób upłynęła im zima. Narrator przywołuje historię swego wydalenia z wojska i utraty dobrego imienia. Nie był lubiany w środowisku wojskowych, ale to, co go spotkało było efektem jedynie zbiegu okoliczności. Otóż będąc w\nteatrze, w czasie przerwy udał się do bufetu. Tam był świadkiem głośnej rozmowy huzarów, w czasie której jeden z podchmielonych wojaków zarzucił, że obecny w teatrze kapitan pułku Biezumcew, jest\npijany i awanturuje się. Bohater, choć znał kapitana i wiedział, że jest to brednia, nie odezwał się ani słowem, uznając incydent za mało ważny. Niestety odmiennego zdania byli oficerowie jego\nrodzimego pułku. Dowiedziawszy się, że bohater nie stanął w obronie czci Biezumcewa, a w ich mniemaniu całego oddziału, uznali narratora za człowieka niehonorowego. Sprawę ostatecznie przesądziła\njego odmowa wyzwania na pojedynek jednego z huzarów. Bohater, jak zwykle zachowując wyniosłość i hardość, poprosił o dymisję z armii, a przez całe swe życie miał przekonanie o niesprawiedliwości\nlosu. Dramatyzm sytuacji pogłębiła utrata niewielkiego majątku. Przetrwonił go w Moskwie szwagier, co spowodowało, że narrator znalazł się w trudnej sytuacji. Ambicje nie pozwoliły mu zająć się pracą w\ninstytucjach cywilnych (np. na kolei), więc przez trzy lata żył w prawdziwej biedzie. Przywołuje nawet Dom Wiaziemskiego, czyli przytułek dla nędzarzy w Petersburgu. W nieoczekiwany sposób ten\nfatalny los odwrócił się - zmarła w Moskwie matka chrzestna pozostawiła mu w spadku trzy tysiące rubli. Majątek ten bohater wykorzystał do założenia własnego lombardu i rozpoczęcia nowego życia.\nDawne przeżycia nie pozwalały mu jednak się uspokoić, ciągle wracał myślami do utraconego - w oczach społeczeństwa - dobrego imienia. Wtedy właśnie się ożenił, żona stała się dla niego jedyną bliską\nosobą, a paradoksalnie - „próba rewolweru” - przywróciła mu wiarę we własną odwagę i godność. Narrator żałuje, że nie zdołał w porę dotrzeć do żony, pozwolić jej się zrozumieć, wreszcie -\nukształtować ją. Jednakże cały czas łudzi się, że żona uważa go nie za nikczemnika, a jedynie człowieka ekscentrycznego, co dałoby nadzieję na przyszłość: „można jeszcze poczekać.” Na obserwacjach żony i oczekiwaniu, że to ona zrobi pierwszy krok minęła bohaterowi zima. Z perspektywy czasu wspomina, jaką przyjemność sprawiało mu przypatrywanie się codziennym zajęciom\n„Łagodnej”: cerowaniu, czytaniu książek. Wspólnym spacerom odbywanym przed zapadnięciem zmroku towarzyszyły rozmowy przełamujące wcześniejsze milczenie. Wewnętrzna przemiana bohatera łączyła się ze zmianą jego relacji z innymi ludźmi: spełnił kilka dobrych uczynków, na jakie pozwalało mu zajęcie w lombardzie - umarzał długi, wypłacając pieniądze nie\nodliczał wykupnego, a ubogiej kobiecie po prostu dał pieniądze, za co ta wylewnie przyszła mu podziękować. Narrator wspomina, że dopiero w połowie kwietnia, kiedy nadchodziła wiosna, dane mu było odzyskać dawno utraconą zdolność poznania. \\hII. Łuska nagle spadła mi z oczu\\h Bohater cofa się w swoich wspomnieniach do marca, kiedy zauważył mizerność i bladość swojej żony, a zaniepokoił go jej kaszel. Wezwany lekarz stwierdził, że objawy te są pozostałością po chorobie i\nwarto byłoby pomyśleć o wyjeździe nad morze, albo pod miasto „na daczę”. Miesiąc później uwagę narratora zwrócił żałośnie brzmiący, cichutki śpiew żony. Nigdy wcześniej w jego obecności tego nie robiła, a więc teraz - wyrzuciła mnie ze swej pamięci. To straszne odkrycie sprawiło, że bohater po raz pierwszy dostrzegł swój błąd. Postanowił szybko go naprawić, a pierwszą reakcją żony na spontaniczną prośbę o rozmowę było surowo karcące zdziwienie. Wprawdzie nie padło żadne jej pytanie, ale bohater czuł, że bezgłośnie pyta o jego potrzebę uczucia, co zdruzgotało go zupełnie. Nie nawyknąwszy do spontanicznego okazywania uczuć z zaskoczeniem i\nzażenowaniem przyjmowała czułość męża i jego czołobitne gesty: całowanie stóp i ich śladów na podłodze. Wyznania miłości, prośby i zapewnienia zamiast radości - wywołały płacz. Bohater obiecał rychłą\nsprzedaż lombardu i wyjazd do kurortu Boulogne, który miałby poprawić stan zdrowia żony. Ta, nie rozumiejąc zachowania męża, z przestrachem przysłuchiwała się tym projektom, a wreszcie tuż przed zaśnięciem wypowiedziała słowa, których ciężar\nbohater odczuł bardzo boleśnie: Myślałam, że wreszcie dasz mi spokój. Ciągle jednak miał nadzieję, że uda się naprawić relacje między nimi. \\hIII. Aż nazbyt dobrze wszystko rozumiem\\h Karuzela uczuć trwała kilka dni. Stojąc przy zwłokach zmarłej, bohater wspomina, że było to pięć dni temu, w zeszły wtorek. Wydawało mu się wtedy, że zdołał przełamać panującą między nimi obcość. Uczynił więc spowiedź z wcześniejszego życia, odkrywając przed żoną najskrytsze tajemnice swego serca. Przyznał się, że w zimie\nmyślał tylko o łączącej ich miłości, próbował wyjaśnić motywy pracy w lombardzie, przyczyny porażki, jaką poniósł w wojsku. Przyznał, że zadręczał siebie i ją własnymi niepowodzeniami, nawet decyzja\no małżeństwie była powodem dalszych cierpień. Wedle wcześniejszych zapowiedzi bohater sprzedał lombard, a otrzymane pieniądze postanowił rozdać, zostawiając sobie i małżonce otrzymane od matki\nchrzestnej trzy tysiące rubli. Najważniejszy stał się wyjazd do Boulogne. Tymczasem „Łagodna”, co jej mąż spostrzegł od razu, wydawała się nie obecna. Co prawda uśmiechała się, akceptując projekty męża, ale odczuwał, że jego obecność jej ciąży. Przebieg dalszych wydarzeń bohater poznał z relacji służącej Łukierii. Kiedy weszła do pokoju wszystko wskazywało, że pani modliła się, bo ikona Matki Boskiej ustawiona była na stole. Służąca\npodzieliła się z „Łagodną” swą radością z pogodzenia się małżonków i usłyszawszy zapewnienie pani, iż ta czuje się szczęśliwa, wyszła z pokoju. Po chwili uwagę Łukierii zwrócił dźwięk otwieranego\nokna, więc chcąc przestrzec przed przeziębieniem, weszła do pokoju, ale nie mogła już wtedy powstrzymać stojącej na parapecie samobójczyni, ściskającej w dłoniach ikonę. Bohater, zbliżając się do kamienicy, zobaczył zbiegowisko i zrozumiał jego przyczynę, dostrzegając leżącą na ziemi żonę z ikoną na piersiach. \\hIV. Spóźniłem się tylko pięć minut\\h Największą zagadką dla bohatera pozostaje przyczyna śmierci jego żony. Narrator za najtragiczniejsze uznaje, że nie wierzyła w możliwość ich wspólnego szczęścia. Nie mogąc kochać w sposób absolutny,\nwolała nie oszukiwać swego męża, a wyrazem jej prawości i uczciwości stało się samobójstwo. Bohatera nurtuje pytanie o to, czy zmarła ukochana darzyła go szacunkiem. Wobec nieodwracalnego dramatu śmierci zgodziłby się akceptować pogardę, byleby tylko móc oglądać swą ukochaną na nowo.\nTragedię bohater przypisuje przypadkowi, przekonując samego siebie, iż gdyby wrócił do domu pięć minut wcześniej, nie doszłoby do samobójstwa żony. Nazywa je „bezwiednym odruchem”, próbując\nudowadniać, że nie było ono wcześniej planowane, a historia ich małżeństwa miała skończyć się zupełnie inaczej. Nawet modlitwa poprzedzająca samobójczy gest, interpretowana jest przez narratora jako\ncoś zupełnie naturalnego i niezwiązanego wcale ze śmiercią. Narrator za wszelką cenę odsuwa od siebie natrętnie powracającą myśl, że sam zadręczył młodą żonę. Dochodzi jednak do tej strasznej prawdy.\nDramatycznie brzmią słowa narratora skierowane do niewidzialnego trybunału: podważa w nich sens obyczajów, moralności, prawideł regulujących życie społeczne, państwa i wiary. Wszystko to w obliczu\nśmierci osoby ukochanej wydaje się być miałkie i pozbawione jakiegokolwiek sensu.",
        "Author": "Clementine Ford",
        "ReleaseDate": "2021",
        "Genre": "Literatura faktu, Psychologia"
    },
    {
        "title": "Magiczne drzewo. Czerwone krzesło",
        "content": "\\hStreszczenie szczegółowe\\h  W roku 2000 nad Doliną Warty przeszła potężna burza, trwająca trzy dni i trzy noce. Jeden z piorunów trafił w stary dąb, dając mu niezwykłą moc. Wkrótce drzewo zostało wycięte, a niczego nieświadomi ludzie zrobili z niego setki przedmiotów. W każdym z nich została część mocy, nadająca im magiczne właściwości. * Za oknem szalała straszna burza, więc Kuki obudził się przerażony. Okazało się, że w pokoju nie ma jego brata Filipa oraz siostry Tosi, a w sypialni brakuje rodziców. Na domiar złego nie ma światła. Kuki wziął flet Tosi na wypadek, gdyby musiał walczyć z jakimś dzieciojadem lub innym intruzem. Nagle usłyszał dźwięk otwieranego zamka i walnął z całej siły napastnika, który wszedł do domu. Okazało się, że był to Filip, a zaraz za nim weszła reszta rodzinki. Wyjaśnili Kukiemu, że wiatr rozbił okno na strychu i musieli wejść na dach, aby je zabezpieczyć. Kuki był niepocieszony, że nie dano mu uczestniczyć w takiej przygodzie, a na dodatek okazało się, że flet skrzywił się od uderzenia. Tosia chodziła do szkoły muzycznej i jej pasją była gra na flecie. Filip miał 12 lat i grał na skrzypcach, ale zdecydowanie bardziej lubił grać w piłkę. Kuki opowiada mamie swój sen, w którym rodzice zostawili dzieci i odeszli. Mama przytuliła go i zapewniła, że tak się nigdy nie stanie. * W fabryce mebli Hoga zostało wyprodukowane niezwykłe czerwone krzesło, pomalowane błyszczącą farbą. Mebel miał być wystawiony na gdańskim targu. Gdy Klucha (kierowca) ładował je do auta, miał wrażenie, że krzesło lekko się porusza. * Rodzina przygotowywała się do przyjazdu ciotki Maryli – siostry mamy. Wszyscy sprzątali, aby zrobić na cioci dobre wrażenie, ponieważ była bardzo wymagająca. Gdy Kuki i Filip, stojąc na drabinie, wymieniali żarówkę, drabina się złamała. Filip zdołał bezpiecznie znaleźć się na podłodze, ale Kuki zawisł na żyrandolu, który pod obciążeniem urwał się, a chłopiec wylądował na stole w środku tortu. Zrobił się nowy bałagan. Mama spanikowana wysłała dzieci do cukierni po tort i ciastka oraz filiżanki od pani Szmit. * Auto wiozące czerwone krzesło zatrzymało się w korku na moście. Klucha usłyszał dzienne hałasy i postanowił sprawdzić, co dzieje się z tyłu auta. Nieoczekiwanie czerwone krzesło wyskoczyło z ciężarówki, uciekło i wskoczyło do rzeki. * Dzieci kupiły słodkości i wracały do domu. Rodzeństwo powiedziało Kukiemu, że rozwiązano orkiestrę, w której grali rodzice, przez co nie mają teraz pracy. Tosia i Filip poszli pożyczyć filiżanki, a młodszy brat został na moście. Wpadł na pomysł, aby napisać na nim: „Supermuzycy szukają pracy”, dodając numer telefonu mamy. Nagle zobaczył w rzece czerwone krzesło. Wychylił się, by je dotknąć i udało mu się wyłowić mebel. Gdy miał je już w rękach, poczuł dziwny dreszcz. Rodzeństwo uznało, że pomysł zabrania krzesła do domu jest niedorzeczny, ale Kuki stwierdził, że teraz, gdy nie mają kasy, mebel się przyda. * Ciotka podjechała pod kamienicę na ulicy Weneckiej luksusowym Mercedesem. Tuż przed wejściem spotkała dzieci, wracające z zakupów. Była elegancko ubrana i wyglądała wyniośle. Po szorstkim przywitaniu poszli do domu. Z dachu auta ciotki wysunął się metalowy kot, który miał odstraszać ptaki. Kuki powiedział, siedząc na krześle, że chciałby, aby przeleciało tam tysiąc ptaków i zrobiło kupę na auto zarozumiałej ciotki. * Ciotka w domu zachowuje się nadal wyniośle i wszystko krytykuje. Mówi, że nie je słodyczy i że trzeba oszczędzać. Kuki przyznaje, że marzy o modelu lotniskowca, ale nigdy nie udało mu się odłożyć pieniędzy, bo je przepuszcza. Nagle słychać pukanie do drzwi. Przed wejściem Kuki znajduje pudło z wymarzonym statkiem. Wszyscy są przekonani, że to prezent od ciotki, ale ona zaprzecza. Mama pyta ciotkę o możliwość pożyczki, ale Maryla kategorycznie się nie zgadza. Proponuje rodzicom bardzo dobrze płatną pracę w orkiestrze na statku Queen Victoria, który w ciągu roku płynie dookoła świata. Ciotka proponuje, że zabierze dzieci do siebie na ten czas i przynajmniej nauczy je dyscypliny. Mama z całą stanowczością odpowiada, że nie ma takiej możliwości, by na rok zostawili dzieci. Ciotka obrażona wychodzi i widzi swój samochód calusieńki w ptakach, które próbuje przegonić parasolką. Tata złożył z Kukim statek, Filip zrobił z mamą zapiekanki, a potem wszyscy siedli do gry w karty. Gdy Kuki powiedział, że nie chce już grać – karty nagle wyfrunęły przez okno. Zadzwonił telefon i Max Rozmus zaproponował mamie i tacie pracę następnego dnia na rynku. Numer telefonu miał z mostu. * Rano całą rodziną pojechali na rynek. Zaraz za nimi poleciało krzesło, lądując na dachu auta. Zobaczyli je, dopiero gdy zajechali na miejsce. * Max Rozmus był oszustem i krętaczem oraz szefem Jarmarku Augustino. Ściągał haracze od sprzedawców, a jeśli ktoś się buntował, rozwiązywał sprawy z użyciem przemocy. Rodzice wreszcie znaleźli Maxa i dowiedzieli się, że mają grać przebrani za telefony. Mama poczuła się zażenowana taką pracą, ale wreszcie rodzice zdecydowali się podjąć wyzwanie. Dzieci były razem z nimi na rynku, a Kuki zabrał ze sobą krzesło, na którym wygodnie się rozsiadł. Ze sklepu wyszło kilku chuliganów z piwami w rękach. Sytuacja wyglądała groźnie, bo ewidentnie nie spodobały im się orkiestrowe telefony. Kuki powiedział do nich, żeby poszli rozrabiać gdzie indziej i niespodziewanie mężczyźni uciekli. Filip zapytał, jak to się stało, na co Kuki zażartował, że najwyraźniej jest czarodziejem, na dowód czego rzucił zaklęcie na przybycie pizzy. Ku zdumieniu wszystkich nagle podjechał dostawca i przekazał dzieciom trzy pizze. Uznali, że to jakaś promocja. Kuki i Tosia usiedli na ławce, a Filip na krześle. Chłopiec zaczął rozważać, jakby to było, gdyby umiał czarować i powiedział, że zażyczyłby sobie, aby rodzice dostali superpracę. Nagle pojawiła się ciotka Maryla. Usiadła na krześle, próbując jeszcze raz namówić rodziców na pracę na statku. Mama nie chciała rozmawiać, ale ciotka zażyczyła sobie, aby rodzice zmienili się i przyjęli tę pracę. Nastąpiło kolejne zaskoczenie, bo rodzice zgodzili się od razu. Ustalono, że na rok dzieci zostają u ciotki. Mama i tata nie czekali do końca dniówki, tylko ku zdumieniu Maxa ruszyli czym prędzej do auta. * W domu dzieci nie mogły nadal uwierzyć w przemianę rodziców, którzy nie zwracali na nich uwagi i w pośpiechu się pakowali. Rodzeństwo także musiało spakować rzeczy na pobyt u ciotki. * Statek odpływał z portu w Gdańsku. Rodzice wsiedli na pokład, nie żegnając się z zapłakanymi dziećmi. Ciotka zabrała rodzeństwo do swojego domu. * Dzieci po raz pierwszy zobaczyły wielki dom ciotki, w którym panował niesłychany porządek. Ciotka od razu poinformowała rodzeństwo o konieczności przestrzegania regulaminu: porządku, oszczędności i ciszy. Ciotka zatrudniała tylko głuchoniemych i taka była też sprzątaczka – Marcelina. Dzieci zobaczyły też swój nowy, wielki pokój, w którym wszystko było czarne lub białe (jak w całym domu). Dzieci były zrozpaczone sytuacją, w której się znalazły i zaczęły nawet rozmawiać o ucieczce. Nagle Kuki uznał, że rodzice zostali zaczarowani. Rodzeństwo wymknęło się do ogrodu, aby porozmawiać. Bracia byli pewni, że wszystko stało się za sprawą magii, ale Tosia nie dała temu wiary. Nagle zobaczyli Marcelinę i zrozumieli, że muszą wracać. Po drodze spotkali ciotkę z maseczką na twarzy i Kuki od razu wyobraził sobie, że to krem z dzieci. * Rano dzieci zawołano na śniadanie. Kuki zamiast tostów i parówek, chciał płatki. Nie wiedział, jak to powiedzieć, by Marcelina zrozumiała, ale nieoczekiwania dziewczyna zapytała go, na jakie płatki ma ochotę. Dzieci obiecały dochować tajemnicy i nie zdradzić ciotce, że służąca nie tylko słyszy, ale też mówi. Pokazała dzieciom lodówkę na szyfr i pozwoliła wybrać sobie jogurty. Nagle przyszła ciotka i spytała, kto zużył tak dużo jej drogiego szamponu „Dior”. Tosia przyznała, że myła włosy, za co ciotka skonfiskowała jej telefon i pozwoliła korzystać z niego tylko w weekendy. Tosia podniosła głos, a ciotka przypomniała o zakazie krzyku. Na to Tosia zaczęła krzyczeć tak głośno, jak tylko potrafiła, i robiła to przez całą minutę. Ciotka powiedziała, że za karę nie pójdą z nią po południu na pizzę i wyszła. Marcelina pocieszyła dzieci i powiedziała, że sami upieką pizzę w domu. W tym momencie Kuki zrozumiał, o jaką magię chodzi i powiedział, że to wszystko za sprawą krzesła. * Tosia i Filip pojechali na rowerach na rynek, aby odzyskać krzesło. Śmieciarze zażartowali, że krzesło jest w śmieciarce, dlatego bohater od razu do niej wskoczył. Krzesła nie było. Dzieci postanowiły więc się rozdzielić. Filip zauważył ciotkę w pizzerii. Chłopak wreszcie znalazł krzesło w namiocie, zamknięte w klatce. Próbował ją otworzyć, ale nagle złapał go Max. Filip powiedział, że to jego krzesło i chce je odzyskać. Mężczyzna odpowiedział, że może je sprzedać za pięć stówek. Chłopiec się zgodził, pod warunkiem że będzie mógł wypróbować krzesło i na nim usiąść. Max przystał na ten warunek. Filip usiadł na meblu i powiedział, że chce mieć pięć stów. Nagle nad mężczyzną pojawiła się beczka, z której wysypała się kopa złotych monet. Gdy Max zobaczył, co potrafi krzesło, wygonił Filipa namiotu. Krzesło nie chciało jednak współpracować z oszustem i odleciało. * Ciotka wróciła do domu i zauważyła nieobecność rodzeństwa. Kuki próbował ich kryć, ale czas mijał, a Filip i Tosia nie wracali. Jechali drogą zawiedzeni, ale nagle zobaczyli, że krzesło leci nad nimi. * Ciotka martwi się, że dzieci tak długo nie ma i ma pretensje do Marceliny, że ich nie dopilnowała. Dziewczyna odpowiada, żeby się nie martwiła, bo zaraz wrócą i tym samym zdradza swoją tajemnicę. Dzieci wróciły, ale nie odpowiedziały, gdzie były. Tosia za to obraziła ciotkę. Ta natomiast w odpowiedzi wprowadziła dla dzieci zakaz wychodzenia za bramę bez pozwolenia. Kuki spytał, czy rodzeństwo znalazło krzesło. Dzieci odparły, że ukryły je w ogrodzie. Poszli tam razem i Filip pokazał, jak krzesło odbija z nim piłkę. Nagle piłka wybiła okno, ale Tosia siadła na krześle i powiedziała życzenie, by szyba znów była cała. Kawałki szkła natychmiast poszybowały na swoje miejsce. Dzieci chciały wykorzystać krzesło do sprowadzenia rodziców do domu, ale Kuki powiedział, żeby najpierw zrobić jakieś próby. Ukryli krzesło i wrócili do pokoju. Marcelina przyszła pożegnać się z dziećmi, bo ciotka zwolniła ją z pracy za kłamstwo. Nie zapłaciła jej też za ostatni miesiąc, więc Filip wypowiedział życzenie, żeby dała dziewczynie pieniądze. Banknoty wyleciały z portfela nieświadomej ciotki i przyfrunęły do Marceliny. * Dzieci w nocy ustalały, jak przetestować krzesło. Kukiemu zachciało się mleka i poprosił o nie krzesło. Zamiast szklanki w kuchni zastał krowę, która nie tylko ryczała, ale przy okazji coś stłukła. Krowa chciała, żeby chłopiec ją wydoił i po kilku próbach wreszcie się udało. Kuki pobiegł po krzesło, aby odwrócić czar, ale w salonie zastał ciotkę, która na widok krowy myślała, że zwariowała. Kuki z pomocą krzesła sprawił, że krowa rozpłynęła się w powietrzu. * Rano ciotka pojechała do miasta, a dzieci ruszyły do ogrodu testować krzesło. Wyczarowali szklankę mleka, która przyleciała do rąk Filipa. Następna próba dotyczyła bezpiecznego przelotu Kukiego, zabezpieczonego śpiworem. Kolejne życzenie dotyczyło przylotu walizki rodziców, ale próba okazała się nieudana. Wreszcie wypowiedzieli życzenie powrotu rodziców, ale też nic się nie stało. Dzieci zrozumiały, że krzesło nie spełnia życzeń na odległość. Dzieci sprawdzają trasę statku Queen Victoria i dowiadują się, że ostatni postój będzie miał miejsce w Kopenhadze za 24 godziny. Rodzeństwo postanowiło, że ruszą w świat, aby odzyskać rodziców. Wyczarowali bilety lotnicze i udali się na lotnisko. * Po drodze spotkali ciotkę, która kazała im wsiąść do samochodu. Kuki chciał, by zamienili ją w karalucha albo psa, ale Filip powiedział, że chce, by ciotka była mniejsza od nich. W ten sposób kobieta zamieniła się w 7-letnią dziewczynkę. Zdecydowali, że nie mogą jej tak zostawić i musi z nimi jechać w podróż. * Dzieci wsiadają do autobusu, ale okazuje się, że jedzie on w złym kierunku. Filip prosi krzesło, żeby autobus jechał „prosto” na lotnisko. Życzenie spełniło się w dosłowny sposób i autobus jechał przez park, kawiarnie – prosto na lotnisko, siejąc zniszczenie i panikę ludzi. Przejeżdżając przez rynek, autobus zgarnął Maxa. W końcu dojechał na lotnisko i pasażerowie uciekli. Filip kolejnym czarem naprawił zniszczenia spowodowane przez autobus. Dzieci udały się do odprawy. Zaczarowali ciotkę tak, aby mówiła po madagaskarsku. Przy odprawie okazało się, że krzesło musi lecieć w luku bagażowym, na co rodzeństwo nie chciało się zgodzić. Rzucili się w pogoń za meblem, który odjechał już na taśmie do samolotu. Za dziećmi ruszyła ochrona i w końcu wszyscy trafili na przesłuchanie. Filipowi udało się  uśpić komendanta i dzieci znów uciekły – tym razem na dworzec kolejowy. Bohaterowie wsiedli do pociągu, nie wiedząc, że goni ich Max, którego na szczęście zatrzymali konduktorzy. Niestety dzieci nie miały biletów i sprawy skomplikowały się, gdy dotarła do nich kontrola. Filip chciał wyczarować bilety, ale konduktorka siadła na krześle. W rozmowie wspomniała, że marzyła o setce psów i… nagle pociąg wypełnił się czworonogami. Dzieci znów uciekły. Młodzi bohaterowie wędrują po pustkowiu, aż ciotka wymyśla, że powinni mieć auto. Filip wyczarowuje traktor z turbo napędem. Ciotka siada za kierownicą i zaczynają jechać w zawrotnym tempie. Nagle wjechali w bagno i traktor zaczął tonąć, ale Filip odważnie wyszedł na dach, aby z pomocą krzesła uratować wszystkich od utonięcia w błocie. Niestety niedługo później skończyło się paliwo i okazało się, że zgubili krzesło. Max cały czas śledził dzieci, aż zobaczył na drzewie krzesło. Zażyczył sobie największy diament. Kamień nagle zaczął się toczyć, a Max próbował go gonić, nie wiedząc za bardzo jak go złapać. Krzesło wykorzystało nieuwagę oszusta i uciekło. * Dzieci szukają krzesła. Rozdzielają się i to ciotka je znajduje. Wyczarowuje sobie wygodne sandałki oraz parasol i zaczyna coraz lepiej czuć się w ciele dziecka. Rodzeństwo zauważa ciotkę i próbuje odzyskać krzesło. Boją się, że teraz ciotka zamieni ich w karaluchy lub psią kupę. Maryla czaruje smakołyki na złość innym. Chce ich zobaczyć, więc krzesło leci do góry, a ciotka z niego spada i zostaje na niebie w zawieszeniu. Dzieciom udaje się ją sprowadzić na ziemię, ale dziewczynka wpada do jeziora. Z pomocą wyczarowanych kół ratunkowych udaje się ją uratować. * Dzieci wyczarowują namiot i siadają razem przy wieczornym ognisku. Dają ciotce dar grania na flecie, który sprawia jej ogromną radość. Prosi, by nazywać ją Wiki (tak ma na drugie imię). Rodzeństwo zaczyna ją lubić. Grę na flecie słyszy Max i próbuje odnaleźć dzieci. Gdy rodzeństwo poszło spać, Wiki poszła jeszcze na brzeg, aby zagrać na flecie. Kuki obserwował ją z zarośli. Max w tym czasie znalazł krzesło. Filip i Tosia go zauważyli i Max zamienił ich w złote posągi. Kuki i Wiki odciągnęli uwagę Maxa, ale zanim odszedł od krzesła, zabezpieczył je stalowym płotem. Wiki udało się odczarować płot, a Kuki wyczarował wielkiego lwa, który na dobre przepędził Maxa. * Okazało się, że Wiki jest chora. Dzieci wyczarowały niebieskie konie i pogalopowały na nich do szpitala, gdzie lekarka zdiagnozowała u dziewczynki anginę. Rodzeństwo zauważyło tam Maxa i znów musieli uciekać. Tym razem zamienili szpitalne łóżko Wiki w niewyobrażalnie szybki pojazd, którym w mgnieniu oka dotarli do Kopenhagi. Na miejscu okazało się, że statek przybija do portu za cztery godziny, zatem postanowili coś zjeść za wyczarowane pieniądze. Następnie udali się do parku rozrywki Tivoli. Rozdzielili się. Tosia z Filipem poszli na Kosmicznego Biegacza – największą karuzelę na świecie, a Kuki i Wiki mieli pilnować krzesła. Wymyślili, że sprawią, iż będzie niewidzialne i pójdą na zjeżdżalnię z falami. Krzesło schowali za sklepikiem z pamiątkami. Po skończonej zabawie okazało się, że podobnych sklepików z pamiątkami jest tam mnóstwo. Nagle jeden ze sklepikarzy potknął się o niewidzialny mebel, usiadł na nim i powiedział, że najlepiej jakby wyłączyli prąd w miasteczku. W tym momencie wszystko zgasło. Dzieci odnalazły się nawzajem, ale krzesło zniknęło. Wiki zobaczyła pingwina siedzącego w powietrzu i tam znalazło się też krzesło. * Poszukiwania trwały na tyle długo, że dzieci spóźniły się na statek. Pobiegli do latarni morskiej i stamtąd zobaczyli odpływającą Queen Victorię. Jeszcze raz użyli czarów i nagle utworzył się wielki most, łączący latarnię ze statkiem, po którym dzieci dotarły na pokład, nie wiedząc, że idzie za nimi Max. Most zniknął, a mężczyzna wpadł do morza. * Dzieci nie wiedziały, gdzie szukać rodziców. Chłopak pokładowy wziął ich za pasażerów i zaprowadził w miejsce zabaw. Tosia i Filip poszli szukać rodziców, a młodzi mieli znów pilnować krzesła. Wiki zapragnęła już zawsze być dzieckiem, ale Kuki powiedział, że przecież za godzinę znów będzie wredną ciotką, której nikt nie lubi. Kuki usłyszał orkiestrę i pobiegł, by zobaczyć rodziców. Wściekła Wiki wyrzuciła w tym czasie krzesło za burtę, aby nie mogli jej odczarować w dorosłą. * Kuki widzi rodziców, ale Filip i Tosia nie pozwalają mu do nich podejść. Biegną do Wiki po krzesło, ale dziewczynka przyznaje się do tego, co zrobiła. * Max zaczyna tonąć. Widzi krzesło, które nie chce do niego podpłynąć. Obiecuje oddać je dzieciom, jeśli uratuje mu życie. Rodzeństwo postanowia iść do rodziców. Do Wiki podszedł Max z krzesłem, po czym dziewczynka pobiegła do reszty. * Spotkanie dzieci z rodzicami wyglądało fatalnie. Mam była bardzo niezadowolona na ich widok i kazała im odejść. Na szczęście Wiki przybiegła z krzesłem i Kuki szybko odczarował rodziców. Wszyscy padli sobie w ramiona. * Rodzina miała już za sobą rejs dookoła świata. Ustalili, że tylko raz w tygodniu będą używać mocy krzesła. Wiki została małą dziewczynką i właśnie obchodziła swoje ósme urodziny. Mama nieopatrznie życzyła siostrze spełnienia największego marzenia, siedząc na krześle. Nagle dom oderwał się od ziemi i zaczął lecieć. Wiki marzyła bowiem o kolejnej podróży. Niestety odwołanie czaru nie było proste, bo krzesło wypadło przez okno i zostało na trawniku, a dom leciał dalej w nieznane.",
        "Author": "Andrzej Maleszka",
        "ReleaseDate": "2005",
        "Genre": "Fantastyka, Książki dla młodzieży"
    },
    {
        "title": "Mały lord",
        "content": "\\hStreszczenie szczegółowe\\h \\hWielka niespodzianka\\h Na początku powieści dowiadujemy się, że tato Cedryka zmarł, kiedy bohater był jeszcze małym chłopcem. Pocieszał mamę, jak tylko potrafił. Był niezwykle pięknym i inteligentnym dzieckiem. Wszystkich zachwycał swoją urodą. Miał wielu kolegów, ale przyjaźnił się też z dorosłymi. Szczególnie polubił\npana Hobbsa - sklepikarza. Często prowadził z nim dyskusje na tematy polityczne. O swojej rodzinie Cedryk niewiele wiedział. Pamiętał tylko, że tatuś pochodził z Anglii. Dopiero później dowiedział się, że jego dziadek jest lordem, a ojciec był jego najmłodszym synem. Kapitan Cedryk Errol był przystojnym, szlachetnym i uczciwym człowiekiem, mimo to nie cieszył się względami ojca, który pod jakimś pretekstem wysłał go do Ameryki. Tu młody kapitan poznał piękną dziewczynę, zakochał się w niej i zdecydował na małżeństwo. Nie przeszkadzało mu, że jego przyszła żona pracowała jako pokojówka, ale ojciec - angielski lord - nie\nmógł tego znieść. Wyrzekł się syna, zabronił mu powrotu do Anglii, uznał, że najmłodszy z rodu zhańbił nazwisko całego rodu. Młodzi małżonkowie żyli szczęśliwie, aż do chwili śmierci kapitana\nCedryka, która nastąpiła w kilka lat po urodzeniu się jego syna. Któregoś dnia, kiedy Cedryk jak zwykle przebywał w sklepie pana Hobbsa, przybiegła Marianna (służąca pani Errol) i szybko zabrała chłopca do domu. Stojący w salonie nieznajomy mężczyzna przywitał\nCedryka jako młodego lorda Fauntleroya. \\hPrzyjaciele Cedryka\\h Okazało się, że w Anglii zmarli dwaj starsi synowie hrabiego, a ponieważ byli bezdzietni, to właśnie Cedryk miał się stać spadkobiercą fortuny i tytułu szlacheckiego. Chłopiec zmartwił się, bo nie wiedział, jak na tę wieść zareaguje pan Hobbs, który nie przepadał za arystokracją. Obaj przyjaciele przeprowadzili jednak szczerą rozmowę, a Cedryk obiecał, że postara\nsię być dobrym hrabią. Tymczasem pan Havisham (bo to on odnalazł Cedryka w Nowym Jorku) rozmyślał o zaskoczeniu, jakie go spotkało. Podobnie jak hrabia miał złe zdanie o Amerykanach. Jednak to, co zobaczył, w ogóle nie\nodpowiadało jego wyobrażeniom. Był bardzo zdziwiony reakcją pani Errol, która zgodziła się na wyjazd do Anglii. Sam adwokat czuł się trochę niezręcznie, gdyż wiedział, jakim samolubnym i zgorzkniałym\nczłowiekiem jest stary arystokrata, który nie kierował się miłością do wnuka, kiedy zażądał jego przyjazdu, ale własnym egoizmem i dumą rodową. Jadąc do domu Errolów, adwokat zauważył Cedryka bawiącego się z kolegami. Nieco później obaj odbyli rozmowę, podczas której chłopiec opowiedział o swoich przyjaciołach i ich kłopotach. Kiedy okazało\nsię, że dysponuje pieniędzmi przysłanymi przez hrabiego dla zaspokojenia jego potrzeb, postanowił wspomóc swoich najbardziej ubogich znajomych. Pomógł Brygidzie - siostrze Marianny, ich pokojówki -\nktóra nie miała już pieniędzy na zapłacenie czynszu i groziło jej usunięcie z mieszkania. \\hPożegnanie z domem\\h Przed odjazdem Cedryk kupił nowy stragan starej sprzedawczyni jabłek. Pomógł też swemu przyjacielowi Dickowi, który był czyścibutem, spłacić wspólnika. Dla pana Hobbsa kupił złoty zegarek z\ndedykacją. Cedrykowi i jego mamie trudno było opuścić dom, do którego tak bardzo się przywiązali. Kiedy już wsiedli na statek, w ostatniej chwili dogonił ich Dick i wręczył Cedrykowi prezent pożegnalny - czerwoną chustkę na szyję. W końcu statek odbił od brzegu. \\hPodróż do Anglii\\h W czasie podróży mama poinformowała Cedryka, że nie będą mieszkać razem. Nie powiedziała synowi o niechęci, jaką żywił do niej hrabia - nie chciała, by chłopiec nabrał do dziadka uprzedzeń. Swoją zaradnością i roztropnością Cedryk zjednał sobie prawie wszystkich pasażerów i marynarzy. Bardzo lubił przebywać z członkami załogi statku i wysłuchiwać ich fantastycznych opowieści. Po\njedenastu dniach żeglugi dotarli do Liverpoolu, a stamtąd już było blisko do dworku pani Errol. Pierwszą noc w Anglii Cedryk spędził z mamą. W tym czasie hrabia wypytywał Havishama o wrażenia z Ameryki, pytał o wnuka i z niechęcią wyrażał się o jego matce, przypisując jej same najgorsze cechy. Pan Havisham odważył się zwrócić uwagę, że dzięki taktowi matki chłopiec uważa dziadka za szlachetnego i dobrego człowieka. Ta wiadomość niewymownie zdumiała hrabiego. \\hNa zamku\\h Pod wieczór następnego dnia Cedryk wraz z panem Havishamem przyjechali do zamku of Dorincourt. Chłopcu wszystko się podobało. Był zaskoczony ogromem ogrodu i samego zamku. Dziwił go też szacunek okazywany mu przez służbę. Hrabia przyjął wnuka w bibliotece - byli sami. Magnat siedział odwrócony do drzwi plecami i wcale nie zwrócił uwagi na to, że do Cedryka podbiegł ogromny pies. Chłopiec nie okazał jednak strachu -\nwziął zwierzę za obrożę i podszedł, by przywitać się z dziadkiem. Swoją odwagą i opanowaniem zaimponował hrabiemu. Stary magnat bardzo się dziwił, kiedy chłopiec opowiedział mu, na co przeznaczył pieniądze posłane mu do Nowego Jorku. Kiedy zapowiedziano kolację, Cedryk zaproponował dziadkowi, by wsparł się o\nniego, schodząc po schodach. Hrabia postanowił wypróbować wnuka i mocno się o niego oparł. Chłopiec nie okazał, jak mu ciężko i odprowadził dziadka do jadalni. Po raz drugi tego wieczoru wywołał jego\npodziw. Po kolacji jeszcze chwilę rozmawiali, wreszcie znużony chłopiec zasnął na dywanie. \\hHrabia i jego wnuk\\h Nazajutrz rano lord Cedryk Fauntleroy obudził się w swoim pokoju. Poznał swoją nową opiekunkę - pannę Dawson. Był zdziwiony wielkością pokoi oddanych do jego dyspozycji. Wypróbował z radością nowe\nzabawki. Po południu znów spotkał się z hrabią. Zaproponował mu wspólną grę. Niespodziewanie hrabia się zgodził, czym wywołał spore zdumienie pastora, który nadszedł, by prosić o wsparcie dla\nnajbiedniejszych parafian. Zyskał tym niespodziewanego sojusznika, Cedryka, któremu sprawa Higginsa przypomniała Michała, chorego męża Brygidy. Po wyjściu pastora Cedryk chciał już spotkać się z\nmatką, lecz hrabia zaproponował mu wspólne obejrzenie kucyka. Chłopiec jednak nie dał się przekonać, wobec czego hrabia odwiózł go do dworku pani Errol. W drodze Cedryk wciąż wychwalał wielkoduszność i dobroć dziadka, czym wprawiał go w zakłopotanie, gdyż on sam miał na swój temat odmienne zdanie. Hrabia nie spotkał się z synową. \\hW kościele\\h W niedzielę w nabożeństwie uczestniczyło wyjątkowo dużo wiernych. Każdy chciał zobaczyć małego lorda. Wszyscy zwrócili uwagę na panią Errol i okazywali jej swój szacunek. Wreszcie nadjechali hrabia z\nwnukiem. Po nabożeństwie spotkali Higginsa, który dziękował Cedrykowi za pomoc. Ten jednak całą zasługę przypisał hrabiemu. \\hNauka konnej jazdy\\h W ciągu następnych dni hrabia coraz częściej uśmiechał się z powodu wnuka. Przyglądał się właśnie, jak chłopiec pod opieką masztalerza Wilkinsa uczy się jeździć na kucyku. Już po kilku minutach mały lord chciał spróbować samodzielnej jazdy. W ten sposób znów zaimponował\nhrabiemu. Z każdym dniem hrabia of Dorincourt coraz bardziej przekonywał się do wnuka. Podarował przez niego pani Errol piękny wolant (karetę), jednak wciąż nie chciał się z nią spotkać. Cedryk napisał list do pana Hobbsa, a w rozmowie z dziadkiem poruszył sprawę osobnego mieszkania matki. \\hRudery\\h Hrabia of Dorincourt zaczął się obawiać, by wnuk nie odkrył jego prawdziwej natury. Tymczasem chłopiec namówił go na wspólne konne przejażdżki po okolicy. Przy tej okazji hrabia dowiedział się, że pani Errol jest tu bardzo znana - zajmuje się biednymi i potrzebującymi pomocy.\nPodczas jednej z wypraw Cedryk opowiedział dziadkowi o miejscu szczególnej biedy. Był pewien, że hrabia temu zaradzi. \\hGrom z jasnego nieba\\h Pani Errol pomagała biedniejszym od siebie. Widząc, jak wielki wpływ na hrabiego ma Cedryk, opowiedziała mu o tak zwanym hrabskim zaułku. Ostatecznie hrabia zdecydował się, by zbudować w tym miejscu\nnowe domy dla biedaków. Sława lorda Fauntleroya w okolicy rosła. Zamek Dorincourt odwiedziła lady Lorridele - siostra hrabiego. Bardzo dobrze wspominała ojca Cedryka. Wypytywała brata o chłopca. Następnego dnia odwiedziła panią Errol. Hrabia wydał przyjęcie, aby pochwalić się wnukiem. Wszyscy goście byli zainteresowani małym lordem. Tylko pan Havisham mocno się spóźnił. Kiedy już dotarł, był czymś bardzo poruszony, przez cały\nwieczór ani raz się nie uśmiechnął. Kiedy Cedryk zasnął, adwokat przekazał hrabiemu złe wieści. Okazało się, że znalazł się nowy lord Fauntleroy - syn starszego syna hrabiego. \\hSerdeczne rozterki\\h W Ameryce pan Hobbs tęsknił za Cedrykiem. Postanowił odnaleźć Dicka. Rozmawiał z nim na ulicy, a potem zaprosił go do swojego domu. Od tej chwili spotykali się częściej. Któregoś dnia pan Hobbs kupił\nksiążkę o angielskiej królowej, zwanej królową Marią. Obaj przyjaciele zaczęli się obawiać o życie Cedryka. Tymczasem nadszedł list od chłopca. Przeczytali go wspólnie, a Dick opowiedział o nieszczęśliwym małżeństwie swojego brata, którego niedawno opuściła żona. Przyszedł kolejny list z Anglii, w którym\nCedryk donosił, że już nie jest lordem, ponieważ znalazł się inny spadkobierca. Pan Hobbs był bardzo oburzony. \\hNowy pretendent\\h Wkrótce gazety w Anglii opisały sprawę lorda Fauntleroya. W zamku zapanował zamęt. Tylko Cedryk był spokojny. Hrabia bardzo się obawiał, jak chłopiec przyjmie wiadomość, że już nie jest lordem. Ten\njednak chciał się tylko upewnić, czy nadal będzie wnukiem hrabiego. To mu wystarczało. Tymczasem w zamku pojawiła się kobieta, która twierdziła, że jej syn jest spadkobiercą hrabiego. Nie zrobiła jednak dobrego wrażenia. Odprawiono ją. Hrabia zastrzegł, że nie życzy sobie widzieć nowego spadkobiercy. Kilka dni później odwiedził panią Errol (po raz pierwszy!). Przekonał się, że niesłusznie był do niej uprzedzony. Obiecał zabezpieczyć przyszłość Cedrykowi. Na koniec zapytał, czy może częściej do niej przyjeżdżać. \\hDick przybywa z pomocą\\h Historia młodego lorda trafiła też do gazet amerykańskich, ale było w niej wiele nieścisłości. Dick napisał do Cedryka list, w którym zaproponował mu spółkę. Podobną propozycję złożył chłopcu pan\nHobbs. Któregoś dnia Dick zobaczył w gazecie fotografię nowego spadkobiercy hrabiego wraz z matką. Jakież było jego zdziwienie, kiedy rozpoznał w niej złą żonę swego brata. Wraz z Hobbsem postanowili pomóc\nprzyjacielowi. O pomoc poprosili pana Harrisona, młodego adwokata, który nieraz u Dicka czyścił buty. Natychmiast wysłano listy do brata Dicka i do pana Havishama. \\hUjawnienie prawdy\\h W Anglii pan Havisham, na polecenie hrabiego, prowadził szczegółowe dochodzenie w sprawie nowego spadkobiercy. Znalazł pewne nieścisłości w zeznaniach jego matki, i wtedy nadszedł list od pana\nHarrisona. Po naradzie z hrabią sprowadził do Anglii obu braci Tiptonów. Przyjechali wkrótce. Zastali Minnę (żonę brata Dicka) w gospodzie. Ben Tipton zabrał swojego syna, a kobieta wyjechała w\nnieznanym kierunku. Hrabia natychmiast zabrał Cedryka i jego matkę do zamku. \\hÓsma rocznica urodzin\\h Ben Tipton z synem wrócił do Ameryki. Hrabia zakupił dla niego piękną farmę. Dickowi zapewnił wykształcenie. Pan Hobbs postanowił zostać w Anglii do ósmych urodzin Cedryka. Z tej okazji wydano\nprzyjęcie dla wszystkich sąsiadów - nie tylko szlachciców, ale także farmerów i dzierżawców. Stary hrabia czuł się bardzo szczęśliwy. Panu Hobbsowi tak się spodobało życie w Anglii, że do Ameryki już nie wrócił.",
        "Author": "Frances Hodgson Burnett",
        "ReleaseDate": "1886",
        "Genre": "Książki dla młodzieży"
    },
    {
        "title": "Władca Pierścieni",
        "content": "\\hStreszczenie szczegółowe\\h \\hAKT I - sceny od 1 do 15\\h W posiadłości hrabiostwa Respektów na Podolu pojawiają się hrabia Fantazy Dafnicki i jego przyjaciel, Rzecznicki. Fantazy podejmuje decyzję, będącą wynikiem egzaltowanego kaprysu, o poślubieniu\nDianny - córki hrabiego Respekta. Małżeństwo jest rodzajem kontraktu, Fantazy w zamian za rękę Diany zobowiązuje się pokryć półmilionowy dług hrabiego Respekta. Tymczasem do Respektów przybywają kolejni goście. Są to przede wszystkim Major, czyli Wołdemar Hawryłowicz, major wojsk rosyjskich, były dekabrysta, oraz Jan - wcielony karnie do carskiej armii były\npowstaniec z 1830 roku. Major i Jan znają gospodarzy sprzed lat. Spotkali się na Syberii, gdzie Respektowie zostali zesłani w ramach represji za sprzyjanie powstaniu listopadowemu. Hrabiostwo wiele zawdzięczają\nMajorowi, który pomagał im przetrwać najtrudniejszy okres na zesłaniu w Tobolsku. Jan jest zakochany w Diannie, zresztą z wzajemnością. Zaręczyli się na Syberii, Jan nosi na palcu pierścień, który\notrzymał od Dianny. Ostatnim gościem w posiadłości jest hrabina Idalia, sąsiadka Respektów, zakochana w Fantazym i porzucona przez niego. Ich związek narodził się w Rzymie na gruncie romantycznego, pełnego egzaltacji\nromansu, rozumianego na modłę sentymentalnych poszukiwań idealnej miłości. Od tego czasu minęło już pół roku, jednak Idalia nie zapomniała o bohaterze swych marzeń i westchnień. Akt pierwszy kończy konfrontacja Fantazego z Dianną. Dziewczyna jest oburzona perspektywą małżeństwa z niekochanym fircykiem, czuje się przezeń kupiona jak towar. Dziewiętnastowieczne realia są\njednak nieubłagane, honor ojca, majątek rodziny i obowiązek uszanowania woli rodziców sprawiają, że nie ma wyjścia. Jej gniew tylko ekscytuje Fantazego, kompletnie nieliczącego się z uczuciami młodej\ndziewczyny. \\hAKT II - sceny od 1 do 5\\h Akt drugi rozpoczyna się od monologu Idalii, rozpamiętującej swe rzymskie uczucie do Fantazego, teraz cierpiącej w wyniku odtrącenia przez ukochanego. Idalia postanawia odsunąć się w cień, nie chować\nurazy do Dianny. Uzasadnieniem takiej postawy są elementy filozofii genezyjskiej - Idalia mówi o umiejętności wzniesienia się ponad świat ludzkich konfliktów i namiętności, ponad osobiste problemy w\ndziedzinę fantazji, ułudy, w rejony duchowe. Tymczasem dochodzi do spotkania Jana ze Stellą, siostrą Dianny. Jan dowiaduje się o planowanym na następny dzień zamążpójściu Dianny. Stella tłumaczy, że Dianna nie miała wyjścia, że taka była wola\nrodziców, że ślub został na niej wymuszony. Jan decyduje się zwrócenie Diannie - za pośrednictwem jej siostry - zaręczynowego pierścionka, który otrzymał od ukochanej jeszcze podczas zesłania, na\nSyberii. Stella odchodzi, a z Janem zaczyna rozmawiać Idalia. Szybko orientuje się, że ślub Fantazego i Dianny jest właściwie tragicznym wydarzeniem dla większej grupy osób. Postanawia zatem wziąć sprawy w\nswoje ręce, zacząć działać. Chce dać Janowi pół miliona na „wykupienie” Dianny, dumny powstaniec jednak odmawia. Idalia odchodzi. Zrozpaczony Jan spotyka się z księdzem Logą, któremu - ponownie - chce oddać zaręczynowy pierścień. Ksiądz przyjmuje pierścień, przekonany, że Dianna może już bez przeszkód wyjść za mąż za Fantazego. \\hAKT III - sceny od 1 do 8\\h W salonie Respektów rozmawiają Fantazy z Rzecznickim. Fantazy żali się, że przybyły wraz z majorem Baszkir (prawdopodobnie przebrany Jan) zabił mu strzałem z łuku - niby przypadkiem - ukochanego psa.\nPodejrzewa, że za tym zdarzeniem kryje się Idalia, mszcząca się za odrzucenie. Fantazego próbują pocieszyć kolejno hrabia Respekt i jego żona, zapewniając o przyszłym szczęśliwym życiu z Dianą.\nFantazy wie, że za ich pięknymi deklaracjami kryją się oczekiwania finansowe. Kiedy od Respektowej dowiaduje się o chorobie Idalii, postanawia się z nią zobaczyć. Respektowa alarmuje męża, ten czuje, że pół miliona, za które Fantazy miał dostać rękę Dianny, jest zagrożone. W\ntę sytuację wtrąca się Major, który zdradza, że właśnie zlecił swojemu żołnierzowi porwać Idalię. Respektowie są przerażeni. Wszyscy rzucają się do drzwi, by ratować sytuację. Major na czele, pragnie\nnaprawić swój błąd. Na to wszystko wpada Fantazy, który widział „porwanie” Idalii. Miał ją złapać jakiś Kałmuk i siłą unieść na koniu. Nie zważając na małżeński kontrakt, postanawia pognać konno za porwaną, pobić\nKałmuka, zaś majora wyzwać na pojedynek. Wybiega. Rzecznicki żegna go uszczypliwymi uwagami. Gdy Rzecznicki zostaje sam, pojawia się... Idalia. Okazuje się, że nastąpiła pomyłka: zamiast Idalii, porwano... żonę Rzecznickiego. Ten jest przerażony, bo takie zdarzenie może okryć go hańbą i złą\nsławą rogacza. Wybiega. \\hAKT IV - sceny od 1 do 17\\h Rzecznickiemu udało się wykupić żonę od Kałmuka, który ją „porwał”. Teraz, w obawie przed wstydem, ukrył się wraz z małżonką w posiadłości Idalii, która deklaruje swą pomoc i dyskrecję. Przybywają\nRespektowie, przekonani, że porwaną była Idalia, a Fantazy już definitywnie odwróci się od skompromitowanej hrabiny. Zależy im przede wszystkim na sfinalizowaniu małżeńskiego kontraktu, do czego dążą\nwręcz nachalnie. Gdy jednak dochodzi do spotkania Rzecznickiego z Fantazym, okazuje się, że sprawy poszły w zupełnie innym kierunku. Fantazy spoliczkował majora, wyzwał go na pojedynek, teraz szykuje się na śmierć.\nJako o swej narzeczonej, myśli o Idalii, chce również zadośćuczynić Diannie. Rzecznicki staje po stronie Fantazego i udaje, że podczas pogoni zgubił ślubną intercyzę. Idalię odwiedza Respektowa, która zdaje sobie sprawę, że do małżeństwa jej córki z Fantazym może nie dojść, że serce Fantazego bije dla innej kobiety. Okazuje się również, że Idalia doprowadziła do\nspotkania Dianny z Janem. Było to dla hrabianki tak silne przeżycie, że zemdlała i rozbiła sobie głowę. Tymczasem lokaj przynosi Idalii list od Fantazego, wzywającego ukochaną, by spotkała się z nim w nocy na cmentarzu. Tam chce odebrać sobie życie. Respekt nie dopuszcza do siebie myśli, że do ślubu\nFantazego z Dianną mogłoby nie dojść, wzywa żonę, by ruszyli na cmentarz ratować zięcia. Zniechęcony całą sytuacją i nieprzyjazną reakcją hrabiostwa Respektów Jan postanawia powrócić na Sybir. \\hAKT V - sceny od 1 do 4\\h Gwałtowne rozwiązanie akcji następuje na cmentarzu. Fantazy i Idalia zamierzają wspólnie popełnić samobójstwo. Nie dopuszcza do tego Major, który strzela do siebie z pistoletu. Jego śmierć będzie\naktem pokuty za dawne czasy - brak zdecydowania, który przyczynił się do klęski powstania dekabrystów. Umierając, Major przekazuje skrzętnie oszczędzany przez całe swe życie majątek na wykupienie\ndługu Respekta. Wymusza, by Respektowie, a przede wszystkim Fantazy, zrezygnowali z planów doprowadzenia do skutku kontraktu handlowo - małżeńskiego. Teraz może dojść do szczęśliwego rozwiązania\nakcji - wiadomo, że Jan ożeni się z Dianną, zaś Fantazy - z Idalią. Taki koniec jest jednak możliwy tylko poprzez ofiarę najwyższą - śmierć Majora. Wstrząsająca ofiara z życia, jaką złożył, by\numożliwić innym osiągnięcie szczęścia, powoduje odrodzenie moralne Fantazego, który dostrzega swoją moralną niższość.",
        "Author": "J. R. R. Tolkien",
        "ReleaseDate": "1954",
        "Genre": "Fantastyka"
    },
    {
        "title": "Jaś i Małgosia",
        "content": "\\hStreszczenie szczegółowe\\h Bohaterowie Jasia i Małgosi to rodzeństwo, które mieszka wspólnie z ojcem – ubogim drwalem i macochą. Sytuacja rodziny jest katastrofalna. Nie mają za co żyć i jak się utrzymać. Macocha namawia więc ojca Jasia i Małgosi do porzucenia dzieci. Ojcu nie przychodzi to łatwo, początkowo nie chce on dopuścić do takiego rozwiązania, ale ostatecznie ugina się wobec planów żony. Macocha okazuje się bowiem nieustępliwa i bardzo okrutna.  Jaś i Małgosia mieli okazję podsłuchać rozmowę ojca i macochy. Postanowili się więc przygotować na to, co ich czeka. W nocy Jaś wymknął się z domu i nazbierał sporo białych kamyków. Kiedy razem z ojcem następnego dnia rodzina wyruszyła do lasu, Jaś po drodze zaczął rozrzucać kamienie. W ten sposób oznaczał trasę powrotną do domu.  Kiedy doszli do głębi lasu, dzieci zostały same. Rodzice obiecali co prawda, że wrócą po nie wieczorem, ale Jaś i Małgosia wiedzieli już, że to kłamstwo. Dzięki znakom pozostawionym na drodze przez Jasia udało się im jednak wrócić do domu.  Macocha nie zamierzała się poddać. Mimo iż ojciec ucieszył się na widok dzieci, żona przekonała go, że jeszcze raz musi je porzucić. Tym razem jednak zadbała, aby Jaś nie mógł zebrać tak przydatnych mu kamyków. Zamknęła dzieci na klucz w pokoju. Jaś i Małgosia byli przerażeni. Gdy nastał ranek, rodzice ponownie szykowali się do wyprawy. Macocha dała Jasiowi bochenek chleba, który miał im wystarczyć na cały dzień. Jaś postanowił go wykorzystać jak kamyki – zamiast pożywienia miał się stać oznaczeniem drogi powrotnej do domu. Idąc przez las, Jaś rzucał za siebie okruchy bochenka, licząc, że pomogą one znaleźć drogę do domu. Rodzice ponownie zostawili dzieci w lesie, jeszcze raz obiecując, że wrócą po nie wieczorem. Tak się jednak oczywiście nie stało. Dzieci od początku zdawały sobie sprawę, że to kłamstwo. Jaś i Małgosia samodzielnie postanowili więc wrócić do domu. Na początku szli po śladach rozrzuconych kawałków chleba, niestety jednak było ich coraz mniej. Większość zjadły ptaki. W efekcie dzieci nie miały jak znaleźć drogi powrotnej. Zamiast iść w stronę domu, wchodziły coraz głębiej w las, aż całkiem się zgubiły. Ponieważ bochenek został wykorzystany w innym celu, Jaś i Małgosia szybko zaczęli być głodni. Dopadło ich także zmęczenie. Cała noc i cały dzień wędrówki szybko zaczął dawać się dzieciom we znaki. W południe Jaś i Małgosia spotkali jednak małego ptaszka, który wyjątkowo pięknie śpiewał. Dzieci postanowiły podążyć jego śladem. Idąc za nim, dotarły w końcu do wyjątkowej chatki. Była ona zbudowana z chleba, ciasta i cukru. Ponieważ dzieci były bardzo głodne, niewiele myśląc, szybko zaczęły zjadać domek. W pewnym momencie drzwi do chatki się otworzyły i stanęła w nich staruszka. Mimo że była przygarbiona, wydawała się Jasiowi i Małgosi sympatyczna. Zaprosiła dzieci do środka i poczęstowała łakociami. Najedzone rodzeństwo szybko zaczęło opadać z sił, staruszka ułożyła je więc w ciepłych łóżeczkach.  Niestety sielanka nie trwała zbyt długo. Już nad ranem okazało się, że staruszka to tak naprawdę zła czarownica, która marzyła o tym, by zjeść dzieci. Postanowiła jednak najpierw trochę o nie „zadbać”. Jasia zamknęła w chlewiku, aby go nieco utuczyć i dopiero potem zjeść. Karmiła go aż cztery tygodnie, chłopak jednak za nic w świecie nie chciał przytyć. Nie była to jednak do końca prawda. Czarownica „jakość” Jasia sprawdzała, dotykając jedynie jego paluszka, ale sprytny chłopiec, zamiast podawać jej dłoń, wystawiał znalezioną w chlewie kość. Wiedźma była ślepa, więc nie zorientowała się, że coś jest nie tak. W końcu jednak po miesięcznym oczekiwaniu poddała się i postanowiła zjeść chłopca niezależnie od jego wagi. Tutaj do akcji wkroczyła Małgosia. Postanowiła ona uratować brata. Podstępem sprowadziła czarownicę pod piec i ją do niego wepchnęła. Dziewczynka zamknęła drzwiczki do pieca, a czarownica została w środku. Kobieta spłonęła, a dzieci w końcu mogły ruszyć w drogę powrotną do domu. Przed opuszczeniem chatki znalazły w niej jeszcze kamienie i perły – drogocenne skarby, które dzieci postanowiły zabrać ze sobą.  Podczas drogi powrotnej nie obyło się oczywiście bez problemów. Trzeba było pokonać rzeczkę. W przeprawie Jasiowi i Małgosi pomogła kaczuszka. Po przekroczeniu rzeczki dalsza droga nie stanowiła już problemu. Dzieci wróciły do domu. Okazało się, że w międzyczasie zła macocha umarła. Dzięki klejnotom ze skrzynki wiedźmy życie rodziny mogło toczyć się dalej w spokoju.",
        "Author": "Bracia Grimm",
        "ReleaseDate": "1812",
        "Genre": "Bajka, Książki dla dzieci"
    },
    {
        "title": "Kazania sejmowe",
        "content": "\\hStreszczenie szczegółowe\\h \\hKazanie pierwsze\\h Kierowane jest już w pierwszych słowach do uczestników obrad sejmowych. Sam tytuł wskazuje, że oracja miała zostać wygłoszona na mszy św. rozpoczynającej sejm. Podmiot mówiący uświadamia, że jego celem ma być refleksja nad niebezpieczeństwami zagrażającymi Rzeczypospolitej. W ten sposób określa przedmiot Kazań. Jednocześnie orator nawiązuje do tradycji, każącej w trudnych chwilach odwoływać się do pomocy Boga. Czyniono tak już w czasach pogańskich, więc tym bardziej ludzie „oświeceni” muszą widzieć\nkonieczność wsparcia Opatrzności. Zgodnie z tradycją homiletyki renesansowej, Skarga przywołuje odpowiednie fragmenty z Biblii, w szczególności pochodzące ze Starego Testamentu, mające spełniać rolę\nprefiguracji. Przywołują one przykłady Bożej mądrości, która pomagać ma ludziom w wypełnianiu obowiązków społecznych. Podmiot mówiący chcąc ukazać wielkość tej cnoty, kontrastuje ją z pozorami ludzkiej mądrości: jedni są zadufani w sobie i zbyt wierzą własnemu rozumowi, co powoduje odrzucenie Boga, inni chcą dzięki swej mądrości wzbogacać się, jeszcze inni - np. „politycy dzisiejszy” wykluczają refleksję o\nwierze i obronie wiary katolickiej. Orator nazywa ich mądrość ziemską i bydlęcą, a rozum nakazujący te działania określa diabelskim. Wreszcie dochodzi do wniosku, że świecka mądrość, a więc taka,\nktóra nie znajduje odniesienia do Boga, wiedzie zawsze człowieka do zła. Wobec tego w imieniu uczestników obrad sejmowych zwraca się do Stwórcy o łaskę oświecenia. Do największych zagrożeń, którym zapobiec ma Sejm należą: niezgody wynikające z poreformacyjnego rozpadu chrześcijaństwa, zwaśnienie społeczeństwa niezdolnego do jedności, tendencje do zdrady\nwspólnych interesów państwa, buntów wybuchających w imię partykularyzmu. Retor wspomina także brak karności i dyscypliny, jakie budują państwo, co doprowadzi do jego rozpadu. Podmiot przywołując argumenty przeciwników ideowych, przestrzega przed zamienianiem złotej szlacheckiej wolności w anarchię, przypominającą szatańskie rozpasanie („synowie Beliala bez jarzma, bez wodze”). Uważa, że rozszerzanie swobód szlacheckich osłabia coraz bardziej władzę królewską, co jest niekorzystne dla państwa. Król - namiestnik Boga nie ma wpływu na politykę Rzeczypospolitej, a w takiej\nsytuacji nawet „By był najmędrszy Salomon, gdy władzej i potężności do karania, i rządów, i pieniędzy nie ma, żadnej przygodzie pospolitej nie poradzi”. Sejm także wymaga zmian: niedopuszczalne jest, aby na obrady szlachta i magnateria zjeżdżała z uzbrojonymi orszakami „jako na wojnę”. Świadczy to też o braku gospodarskiego zmysłu, rozrzutności, przy\nciągłych pretensjach o wysokie podatki. Poza tym orator zarzuca posłom brak szacunku dla stanowionych praw, co podkopuje autorytet Sejmu, jego powagę. Skarga przestrzega ich przed Bożą karą, a chcąc przerazić odbiorców wspomina o\nnadchodzącym niebezpieczeństwie osmańskim. Co prawda w latach 90. XVI w. nie było ono widoczne, ale argument miał służyć agitacji na rzecz przystąpienia Polski do ligi antytureckiej, na czym zależało Zygmuntowi III Wazie. Powołując się na biblijne przykłady roztropnych mężów: Józefa - doradcy faraona, Mojżesza, retor ma nadzieję, że równie wielką mądrością wykażą się polscy senatorowie, a więc ci najbardziej\nodpowiedni do sprawowania rządów. Przypomina, że wstydliwa i czysta mądrość obecna jest tylko tam, gdzie nie istnieją serce i sumienie skalane grzechami (nieczystość, pijaństwo, niezgoda, herezja,\nkłótliwość, pycha). Prawdziwy przyjaciel mądrości to człowiek skromny, nieidący za głosem pospólstwa, unikający taniej popularności, ufny, uprzejmy i miłosierny. W wyraźny sposób Skarga ocenia tu\noponentów króla, którzy oskarżali Zygmunta III, podejrzewając go o złe intencje polityczne. Obok wiedzy płynącej z natchnienia boskiego, podmiot mówiący podkreśla wartość wiedzy nabytej, pomnażanej przez samego człowieka, zdobywanej przez obcowanie z nauczycielami i mędrcami. Szczególnie\nwysoko ceni wartość historii. Orator, nawiązując do często spotykanego w literaturze polskiej motywu: przeciwstawienia czasom dawnej świetności - współczesnego upadku, narzeka na nieprzygotowanie\nludzi młodych do sprawowania rządów, gdyż nie posiadają oni koniecznego doświadczenia. Modlitwa błagalna kończy kazanie pierwsze. Podmiot, mówiący w imieniu zbiorowości, zwraca się do Boga z prośbą o mądrość. Ma ona służyć całemu ludowi i strzec przed błędami innych państw europejskich\ntrapionych wojnami religijnymi albo triumfem herezji (Skarga rozumie przez nią protestantyzm). \\hKazanie wtóre\\h Rozpoczyna je parafraza słów z biblijnej Księgi Koheleta: „Nie masz nic pod słońcem trwałego”, mająca wyraźnie wanitatywną wymowę. Jest to punkt wyjścia do refleksji o przemijaniu wszystkich ludzkich dzieł, także wielkich i potężnych państw. Przyczyny upatrywać należy w chorobach, trapiących je wewnętrznych słabościach(„choroby domowe”). Podmiot mówiący nawołuje do uleczenia chorób Rzeczypospolitej. Mówiąc o ojczyźnie posługuje się metaforą Polski-matki, która od czasów Skargi na stałe weszła do literatury i publicystyki politycznej. Wskazuje sześć chorób ją trapiących: nieżyczliwość ludzką wobec swojego kraju, niezgoda wewnętrzna, naruszenie religii katolickiej i herezja, osłabienie władzy króla i jego autorytetu, niesprawiedliwe prawa, grzechy przeciw wierze w\nBoga. Odwołując się do słów przykazania miłości, podmiot mówiący głosi pochwałę uczucia, które buduje i wzmacnia ludzką społeczność. Szczególnie podkreśla wartość miłości między rządzącymi a poddanymi, a\nna przykładzie działalności ewangelizacyjnej Chrystusa pokazuje, jak relacje oparte na poszanowaniu bliźniego uszczęśliwiają ludzi. Retor zwraca się do senatorów słowami „bogowie ziemscy”, w czym\npodkreśla rolę, jaką mają do spełnienia i posiadaną przez nich władzę. Jest to także wielkie zadanie, bo tak jak Bóg zapewnia światu dobrobyt, tak możnowładcy, jako ludzie zastępujący w politycznym\nwymiarze Stwórcę, muszą starać się być dobrymi i miłosiernymi. Do nich kierują swe prośby mieszkańcy Polski, Litwy, Rusi, Prusów, Żmudzi, Inflantów, co podkreślać ma wielkość Rzeczypospolitej.\nBłagania dotyczą opieki nad obywatelami ginącymi z powodu niesprawiedliwości i rozprzestrzeniającej się herezji. Przypominają też o obowiązku, jaki Stwórca powierzył rządzącym: „wam myślić o nas\nrozkazał”. W charakterystyczny dla Skargi sposób w tok wypowiedzi włączane są aluzje biblijne: Rzeczpospolita nazwana zostaje Jerozolimą („Hieruzalem moje”), a psalmiczne przyrzeczenie Dawida o\nwiecznej pamięci o ojczyźnie, odnosi się do Polski. Tym samym wyobrażenia Izraela i ludu wybranego połączone zostają z wyobrażeniami polskiego bytu narodowego, religia przenika się z patriotyzmem. Dalszą część kazania zajmuje rozwijanie metaforycznego obrazu Ojczyzny-matki. Retor uważa, że wszystkie dobrodziejstwa spadające na Polaków mają swe źródła w dobru wspólnym. Rzeczpospolita, jak\nnajlepsza matka „urodziła i wychowała”, dochowała wiary katolickiej, obroniła przed herezją (przykład husytyzmu). Jako dobra wychowawczyni młodych pokoleń, utrwalała znaczenie władzy królewskiej i\nscaliła w jedną państwową całość szerokie ziemie i rozmaite narody. Dała również szlacheckiemu stanowi złotą wolność, dzięki czemu królów „sami sobie obieracie”. Orator kontrastuje polityczny\nporządek Polski z moskiewską i osmańską tyranią, okrutną i bezwzględną dla swych poddanych. Przestrzega przed błędnym, w jego pojęciu, ograniczaniem władzy królewskiej. Zwraca uwagę na dobrobyt, jaki\nRzeczpospolita zapewnia szlachcie, ale napomina, aby dostatek nie przeobraził się w demoralizujący zbytek i nie stał złotym cielcem. Na bogactwie obywateli powinna zyskać gospodarcza i militarna siła\nkraju, czego dowodem staje się biblijny przykład roztropnego władcy judzkiego - Azy. Niestety współcześni podmiotowi mówiącemu Polacy zdają się nie zauważać trwonienia majątków i zbliżającego się\nnieszczęścia (Skarga ma na myśli zagrożenie tureckie). Matka - ojczyzna zapewnia swym możnym sławę wojenną. Dzięki Polsce szlachta cieszy się szacunkiem jak i u chrześcijan, tak i wśród ludów pogańskich. To wszystko powinno sprawiać, że każdy obywatel\npoczuwa się do odpowiedzialności za wspólne dobro. Zaprzeczają tej szlachetnej postawie egoistyczne działania szkodzące państwu. Metafora statku (ojczyzny) zagrożonego przez morski żywioł i\npodróżujących nim ludzi, którzy zamiast pomagać w ocaleniu okrętu, „tłumoczki i skrzynki swoje opatrują”, w plastyczny sposób dowodzi, że dobro wspólne zawsze stoi wyżej niż interes partykularny. W\nprzeciwnym razie statek „zatonie, i z nim my sami poginiemy.” Odwołując się do postaci biblijnych poświęcających się dla własnego ludu i kraju (Mojżesz, Ehud, Samson, Dawid, Joab, Nehemiasz, Zorobabel, Matatiasz, Judyta-córka Jeftego, Estera), a także bohaterów\nantycznych - pogańskich (Kodros, Decjusz, Regulus, komentarze Cycerona), kaznodzieja potwierdza powszechność uczuć patriotycznych w kulturach, z których wyrasta Europa: judejskiej i grecko-rzymskiej. Mówiąc o złych praktykach stanu szlacheckiego Skarga przypomina o ciągłej chęci poszerzania swych wpływów, kosztem innych stanów. Uwagę zwraca fragment kazania potępiający niesprawiedliwość czynioną\nchłopstwu i mieszczaństwu, zaprzeczającą chrześcijańskiej miłości bliźniego. W ten sposób retor powraca do wspominanego na początku wypowiedzi motywu przykazania miłości. Nagrodą za bycie wiernym\ntemu nakazowi ma być - obok szczęścia wiecznego - tak ceniona w renesansie „dobra sława”, zapewniająca swoistą nieśmiertelność człowieka (motyw występuje np. w Pieśniach J. Kochanowskiego). Kazanie kończy modlitewna prośba o wzbudzenie w senatorach miłości do wszystkich braci i obywateli. \\hKazanie trzecie\\h Pierwsze słowa mowy są komentarzem do I Listu do Koryntian autorstwa św. Pawła, zawierającego prośbę o zachowanie jedności i braterstwa wśród wyznawców Jezusa. Skarga powątpiewa, czy w polskich realiach politycznych słowa apostoła cokolwiek znaczą, gdyż zaprzeczają temu brak zgody i pokoju. Widzi przyczyny „niezgody domowej” w odejściu od zasad wiary, bo\ngdy uznaje się jednego Pana, „mocne do zgody łańcuchy i związki”. Chrześcijanie nie są godni zwać się uczniami Chrystusa, jeśli nie łączą ich więzy pokoju. Dobitnie ma potwierdzać to trawestacja słów\nJezusa: w Ewangelii wspomina On, że ludzie zobaczywszy wzajemną miłość rozpoznają Jego uczniów, natomiast w kazaniu: „i nikt was za moje poddane i za lud mój niech nie pisze, jeśli niezgoda jest między wami, jeśli się nie miłujecie.” Łańcuchem spajającym chrześcijan są chrzest i odkupienie, natomiast podmiot mówiący wspomina także o innych więzach: łączących Koronę i Litwę poprzez wspólnego władcę, prawa i przywileje, sądy,\ntrybunały, i sejmy koronne. Skarga podkreśla rolę, jaką ma do odegrania władca, który „jeden rozumem swoim i mądrością wszytkich rozumienia miarkuje”. Niezgoda nie pozwala zmobilizować wszystkich sił, aby pomóc ojczyźnie, czego przykładem są sejmy kończące się bez podjęcia jakichkolwiek decyzji. (Skarga prawdopodobnie ma tu na myśli sejm z 1597 r.) Zaprzecza to samej idei parlamentaryzmu, który prowadzić ma do wyważonej i mądrej zgody, a nie politycznych awantur. Najbardziej retor obawia się rodzących się z nienawiści wojen domowych,\nprzynoszących krajom spustoszenie moralne. Poza tym na niezgodzie korzystają najbardziej zewnętrzni wrogowie ojczyzny, którzy widząc jej osłabienie, skorzystają z okazji i wezmą w niewolę.\nNieszczęście dotknie wszystkie ziemie, dawniej zjednoczone z Koroną, w niebezpieczeństwie znajdzie się język - skazany na zagładę - i poczucie przynależności narodowej. Obywatele kraju zamienią się w\nniewolników, nędznych wygnańców. Kolejnym zadaniem, jakie wyznaczył sobie w tym kazaniu Skarga, jest wskazanie przyczyn wewnętrznej niezgody. Jako pierwszą wymienia herezję, co świadczy o wyraźnych kontrreformacyjnych poglądach kaznodziei. W braku religijnej jedności dostrzega on zagrożenie dla bytu państwa. Podobne konsekwencje niesie ze sobą osłabienie autorytetu władzy królewskiej, która przecież pochodzi od Boga. Według Skargi, naród zdający się na mądrość władcy i rady królewskiej (senatorów), szybko powraca do harmonijnej zgody. Inną przyczynę niesnasek widzi retor w chciwości dóbr, a także w pysze i bogactwie, zamykających oczy na prawdziwe wartości. Odwołując się do słów Pisma św. Skarga wspomina o niszczącej sile zazdrości. Karą za grzechy może stać się zesłany przez Boga „duch niezgody”, przynoszący ostateczną zagładę. W podsumowującej części kazania orator zwraca się do słuchaczy o jedność „trzech dziedzictw”: religii, władzy królewskiej i kraju. Ojczyznę przyrównuje do żywego organizmu, w którym każda część ma do spełnienia ważną rolę, więc rozpad równoznaczny jest ze śmiercią. Jednocześnie w istnienie państwa wpisana została zasada hierarchiczności, a próby jej zburzenia grożą anarchią: „jedni wyższy, drudzy niższy być muszą.” Jednocześnie istnienie ojczyzny-organizmu oparte być musi na wzajemnym szacunku i poszanowaniu między tworzącymi ją częściami - stanami społecznymi. Skarga staje tu w obronie pogardzanych i\nnadmiernie uciskanych mieszczan i chłopów - „noszą, żywią i ubogacają” - przywołując wartości chrześcijańskiej miłości bliźnich. Kazanie, jak poprzednie, kończy modlitewna prośba o jedność całego\nnarodu. \\hKazanie czwarte\\h Kazanie rozpoczyna się przypomnieniem historii ludu wybranego, wyprowadzonego z niewoli egipskiej. Skarga tworzy paralelę pomiędzy dziejami Izraela, którego Bóg wyznaczył do roli „królestwa\nkapłańskiego i ludu świętego”, a Rzeczpospolitą osadzonej na fundamencie religii. Skarga, odwołując się do przykładu Mojżesza, który „kapłaństwo z świecką zwierzchnością złączył” udowadnia, że kapłan jest w królestwie najważniejszym urzędnikiem, strzegącym praw danych przez\nStwórcę. Ten wywód ma uzasadniać głoszone przez kaznodzieję poglądy o ścisłym związku religii oraz państwa. Retor przywołuje przykazania dekalogu, nazywając pierwszą tablicę przykazaniami o służbie Bożej, a drugą - o pokoju Rzeczypospolitej. Tym samym za podstawę istnienia bytu politycznego uznaje moralne\nprawo objawione. Przywołując tradycję żydowską, znajduje uzasadnienie dla podporządkowania władzy świeckiej duchowieństwu, czyli teokracji (Jozue radzący się kapłana Eleazara). Takie same przykłady Skarga znajduje w historii narodów pogańskich. Królowie Izraela: Saul, Dawid, Salomon i in. są przykładami roztropności i mądrości, gdyż swe rządy oparli na sile religii i stanu kapłańskiego. Według retora te wzorce w sposób udany kontynuowały pierwsze gminy chrześcijańskie („nowy zakon”).\nSkarga jako argument za słusznością tego porządku przypomina tradycję dwóch mieczy danych św. Piotrowi: symbolizują one dwie władze - papieską i świecką, z których pierwsza, według doktryny Średniowiecza, ma rolę dominującą. Tę zasadę rozumieli też cesarze rzymscy, którzy docenili rolę\nKościoła, czego przykładem jest Konstantyn Wielki osadzający państwo na religii oraz inne postaci władców. Według mówcy jedynie państwa czczące religię i szanujące kapłanów przetrwają, inne zaś\nniszczone są przez Boga. Skarga napomina swych rodaków, aby nie obrażali świętych miejsc, nie dopuszczali do ich bezczeszczenia w czasie sejmików, często zbierających się w kościołach. Przypomina, że królestwo polskie od\nsześciuset lat wierne chrześcijaństwu, oparło swą wielkość na religii. Władcy Rzeczypospolitej zaś „z ołtarza przez kapłana moc królewską i władzą za zezwolenim obywatelów ziemie tej bierzą; także Chrystusowi się służyć i Kościołowi jego obroną być przysięgają.” Tymczasem ostatnie lata burzą dawny porządek i zagrażają państwu, bo od kilkudziesięciu lat katolicyzmowi zagrażają herezje (protestantyzm). Skarga, w wyraźnym tonie kontrreformacyjnym, potępia\ntolerowanie innowierców w Polsce, swobodę wyznaniową i prawa ją zapewniające (konfederacja warszawska z 1573 r.). Przyrównuje królestwo do starego dębu, którego korzeniami są „Chrystus, kapłani jego, i nabożeństwo ku Bogu katolickie”, przestrzega przed zniszczeniem tych fundamentów państwa, co spowoduje jego upadek. Skarga kolejny raz nazywa Rzeczpospolitą żywym organizmem i wyróżnia pięć jego części: stan duchowny, senatorski, żołnierski, mieszczan oraz chłopów. Traktuje ewangelików jako ludzi uzurpujących sobie prawo do bycia „szóstym stanem”, co jest niezgodne z naturą państwa („szósty palec”, „trzecia ręka”). Tym samym dowodzi, że w istocie są oni obcy,\na jakakolwiek próba włączenia ich w byt państwowy, skończy się dla ojczyzny tragicznie. Mówca w sposób szczególny zwraca się do senatorów, których wyróżnił już wcześniej, czyniąc z nich osobny stan\nspołeczny, gdy tymczasem przynależeli do szlachty (stanu żołnierskiego). Oczekuje od nich obrony i umacniania wiary katolickiej, „jako żony i oblubienice królestwa i ojczyzny swojej”. Kazanie kończy modlitwa błagalna o pomoc w zachowaniu katolicyzmu - fundamentu państwa. \\hKazanie piąte\\h Wystąpienie to stanowi rozwinięcie myśli zawartej w kazaniu czwartym. Skarga w sposób charakterystyczny dla poetyki swych oracji, buduje oparty na Biblii obraz, a następnie ukazuje jego aktualność w\npolskich realiach politycznych (jeden z sensów biblijnych - tzw. prefiguracja). Tym razem jest to motyw namaszczenia Saula przez ostatniego ze sędziów - Samuela na króla Izraela, co zapoczątkowało monarchię. Przykład ten uzasadnia pochodzenie władzy. Skarga\nkonsekwentnie udowadnia wyższość władzy duchownej nad świecką, co potwierdza konieczność podporządkowania się monarchów religii. Za prawdziwą wiarę uznaje katolicyzm, zaś inne odmiany chrześcijaństwa nazywa herezją. W kazaniu mówca stara się dowieść kreacyjnej siły katolicyzmu i niszczącej mocy herezji. Z racji posiadania „jednego sędziego” - papieża, katolicy szybko potrafią zażegnać spory, co niemożliwe jest u protestantów nieposiadających żadnego zwierzchnika. Jeśli zaś w sprawach religijnych nie\numieją unikać zacietrzewienia, to - zdaniem mówcy - dotyczy to tym bardziej spraw świeckich - państwowych. Rozmaitość wiar przeszkadzać ma też w mniemaniu Skargi przyjaźni między ludźmi, zaufaniu i\nuprzejmości. Retor odmawia więc protestantom wartości moralnych, co wynika ze strategii przyjętej przez kontrreformację. Orator dowodząc etycznej małości dysydentów, przedstawia ich jako siłę zagrażającą katolikom, bo „z natury swej każdy heretyk na katoliki jadowity jako wilk na owce.” Mają oni jakoby odbierać im świątynie, grabić majątki kościelne i nie zezwalać na sprawowanie nabożeństw. Skarga odwołuje się do przykładów Prus Książęcych, gdzie faktycznie katolicy stanowili\nprześladowana przez protestantów mniejszość wyznaniową. Mówca uważa, że wojsko złożone z katolików i „heretyków” nie będzie zdolne do obrony granic ojczyzny, bo odwraca się od niego łaska Boga. Skarga podejmuje też dyskusję z protestancką doktryną, podważając sens zbawienia przez „samą wiarę” (luteranizm) oraz przekonanie o braku „wolnej wolej” człowieka (kalwińska predestynacja). Te poglądy - według mówcy - niszczą wiarę w sens dobrych\nuczynków, w oparte na sprawiedliwości i miłości relacje międzyludzkie. Za niebezpieczne uważa przekonanie, „iż Pan Bóg dobrych uczynków nie płaci ani za nie królestwa wiecznego daje”, bo doprowadzić ono może do braku Bojaźni Bożej i moralnej zapaści. Temu Skarga przeciwstawia uczącą pokory (sakrament pokuty) i szacunku dla autorytetów wiarę katolicką. Tylko ona wychowuje prawych\nobywateli, czczących własnego króla: „I rodzą się katolicy synami posłuszeństwa”, co doceniają nawet japońscy władcy (nawiązanie do doświadczeń jezuitów w Japonii). Mówca zwraca się więc do senatorów, ufając, że ich mądrość potrafi obronić katolicyzm w Rzeczypospolitej. Wystąpienie kończy modlitewną prośbą o „rozproszenie zaraźliwych sekt”, co przyniesie\ndobrobyt i błogosławieństwo „królestwu świeckiemu”. \\hKazanie szóste\\h Mówiąc o Rzeczypospolitej Skarga kolejny raz przyrównuje ją do żywego organizmu. Nazywając serce i głowę najważniejszymi jego częściami, określa religię i stan duchowny jako serce, a stan królewski - głowę. Choroba tych organów prowadzi do śmierci państwa. We wcześniejszych kazaniach mówca koncentrował się na zagrożeniach katolicyzmu, obecnie zaś zapowiada rozważania na temat chorób dotykających władzę świecką. Skarga uważa monarchię za najwłaściwszą formę polityczną Rzeczypospolitej. Jako wzór polityczny Skarga przypomina monarchię izraelską: od Mojżesza po Samsona, aby uzasadnić, że Bóg akceptuje taki sposób rządzenia: „i nauczył ich, jaki król ich być miał, i prawa mu postawił”. Jednocześnie mówca podkreśla, że do rządów nie dopuszczał pospólstwa, lecz przez siebie naznaczonych wybrańców i nigdy nie zaprowadził wielowładztwa. Retor uznaje porządek państwa za naśladowanie rządów samego Boga - jedynego władcy. Dzięki temu naśladownictwu powstało wiele starożytnych monarchii wschodnich i europejskich, które istniały póki nie rezygnowały z jednego króla. Skarga przywołuje także autorytet uczonych greckich\ni rzymskich, potwierdzających wartość rządów monarchicznych. Niepodważalnym dowodem jest przykład Kościoła katolickiego, mającego strukturę hierarchiczną, także podległą jednej osobie - papieżowi. Początki państwowości polskiej dobitnie udowodniły wyższość monarchii nad rządami naczelników. Skarga mówiąc o tym przywołuje legendę wywodzącą się jeszcze ze średniowiecza o 12. wojewodach rządzących w Polsce po śmierci ostatniego z dynastii lechickiej. Oczywiście przykłady z odległej, także legendarnej przeszłości służą aktualizacji, gdyż mówca przez ich pryzmat ocenia\nwspółczesną sobie Polskę. Zbytnią wolność szlachecką, nieposłuszeństwo poddanych rozproszenie królewszczyzny to największe zagrożenia dla monarchii w Rzeczypospolitej. Mówca chce przekonać odbiorców\ndo zalet dobrego „absolutum dominium”, mając świadomość przywiązania szlachty do zdobyczy ustrojowych, szczególnie do istniejącej od końca XV wieku izby poselskiej. O ile Skarga doceniał wagę rad senatorów (to oni są głównymi słuchaczami Kazań sejmowych-zwroty: Przezacni Senatorowie, Szlachetni Panowie), to potępiał decydujący głos szlacheckich posłów. Mając świadomość niechęci Polaków do rządów absolutnych, takimi nazywał monarchię moskiewską czy osmańską, opartą na tyranii i bezprawiu. Zachodnioeuropejskie monarchie absolutne nie są wymienione\nw ogóle, natomiast tradycyjnie wzorem do naśladowania stała się izraelska teokracja. Retor w historii dawnej Rzeczypospolitej wskazuje dobro, które szlachta zaznała od swych królów (uczestnictwo w rządach - rada królewska, zwolnienia od podatkowych ciężarów), ale będąc zbyt pyszną,\nnie potrafiła docenić. Mówca krytykuje szlachecką pewność siebie i lekceważenie praw prowadzące do anarchii. Skarga przestrzega słuchaczy przed złym korzystaniem z wielkiego daru wolności. Wyróżnia cztery jej rodzaje: pierwsza to wolność od grzechu, druga - od obcych panów i pogańskich królów, trzecia - złota wolność od niesprawiedliwego i okrutnego władcy, którą właśnie cieszą się polscy szlachcice. Czwartej wolności - diabelskiego pochodzenia trzeba unikać, a jest nią anarchia zabijająca prawa, urzędy, zwierzchności, zezwalająca na niegodziwości. To, według słów mówcy, domena synów szatana („filiorum Belial”). Nigdy nie była nią dawna Polska czcząca swych władców, więc\nSkarga ma nadzieję, że uniknie tego losu. Dwie inne przyczyny osłabienia władzy króla wiąże Skarga ze złym zarządzaniem kurczących się wciąż dóbr publicznych (nieprzemyślane rozdawnictwo i pazerność obywateli) oraz wynaturzeniami parlamentaryzmu (zarzuty kieruje wobec izby poselskiej, nie senatu). Zarzuca posłom sianie nienawiści wobec Kościoła, służalczość, oraz egoistyczne motywacje działań, czyli chęć zrobienia kariery politycznej i\nwzbogacenia się. Przekształcanie się monarchii w rządy demokratyczne Skarga nazywa nieszczęściem, gdyż „dymokracyja (...) jest w rządach ludzkich nagorsza i naszkodliwsza (...) bo między pospólstwem mało jest mądrych.” Przykład tłumu żądającego śmierci dla Chrystusa, decydującego o śmierci apostołów - Piotra i Pawła, pełni w tekście Skargi rolę dowodu postawionej tezy. Retor zwraca się z prośbą do senatorów o podjęcie mądrej refleksji nad dobrodziejstwami monarchii, a do Boga - w parafrazie słów Psalmu 71. - o opiekę i zmiłowanie nad ludem. \\hKazanie siódme\\h Kolejną chorobą królestw, według Skargi, doprowadzającą do ich upadku, są niesprawiedliwe prawa. Potrzeba norm prawnych jest dla mówcy oczywistością, bez nich nie może istnieć nowożytne państwo. Rozróżnia typy praw: przyrodzone, czyli dane człowiekowi w formie boskiego objawienia, oraz wypływające z nich prawa kościelne oraz świeckie (królewskie, państwowe). Z racji słabości ludzkiej, prawa państwowe powinny być zapisywane, co zapewnia ich niezmienność i poczucie bezpieczeństwa poddanych. Tak czyniono już w czasach Mojżesza, „aby wedle napisanych ustaw panowali i sądzili.” Znajomość prawa jest koniecznością dla władców i obowiązkiem społeczeństw. Warunkiem sprawiedliwości zaś nie są według Skargi same prawa, ale mądrzy i doświadczeni sędziowie potrafiący dostrzegać okoliczności czynów. Poza tym „konstytucyje” powinny służyć wszystkim stanom, a nie wybrańcom. Zasadniczym celem praw jest szczepienie między ludźmi dobrych obyczajów, utwierdzanie ich w bojaźni Bożej, gdyż to zagwarantuje szczęście Rzeczypospolitej. W przeciwnym razie,\nczego dowodzi przykład biblijnego Nabuchodonozora, państwo skazuje się na upadek. Skarga czyni podstawowym wyznacznikiem użyteczności praw ich skuteczną egzekucję, a tym samym czyni zarzut polskiej szlachcie, która - jak pokazał wiek XVI - nie miała szacunku dla ustaleń sejmu. Od najdawniejszych czasów ustawodawcy szukali uzasadnienia swych działań w autorytecie bóstw. W tym kontekście Skarga krytykuje ewangelików, których założyciel - Marcin Luter nie odwołał się do tej\ntradycji. Tym samym, w mniemaniu mówcy, protestanci nie mogą tworzyć dobrego prawa. Najgorsze dla istnienia państwa są niesprawiedliwe i krzywdzące ustawy. Przejawem kryzysu polskiego wymiaru sprawiedliwości jest według Skargi pozbawienie sądów biskupich egzekucji świeckiej. Retor przerażony bezkarnością „heretyków” uważa, że czyny skierowane przeciw\nkatolicyzmowi (np. zagrabienie dóbr kościelnych) i moralności (kazirodztwo, cudzołóstwo, czary, lichwa) pozostaną nieosądzone. Za największy grzech jurysdykcji uznaje „wołającą o pomstę” konfederację\nwarszawską, która gwarantowała wolność wyznania i kasowała ustalenia uchwalonej przeciw protestantom konfederacji korczyńskiej (1434 r.). Skarga odwołuje się do przeszłości, kiedy ostre prawa stały na straży spokoju i sprawiedliwości. Zwracając się do senatorów, prosi ich o tworzenie praw odpowiadających potrzebom współczesności i\nspołecznemu pożytkowi. Do Boga zwraca się o łaskę Ducha Świętego, dzięki któremu nowe prawa pomnożą katolicką pobożność. \\hKazanie ósme\\h Podobnie jak w kazaniu pierwszym mówca nawiązuje do sytuacji, w jakiej jakoby miał wygłaszać swe nauki i wspomina moment zakończenia sejmowych obrad. Ostatnim tematem rozważań czyni „szóstą chorobę” Rzeczypospolitej. Grzechy obywateli, które skaziły ziemię, wołają do Stwórcy o wymierzenie kary, więc Skarga przestrzega senatorów słowami proroka Izajasza: „Zgruchoce się miasto próżności, i domy zawarte będą, a nikt wchodzić nie będzie.” Retor nazywa się „niegodnym proroczyną” (kaznodzieją), przypominającym o największych ludzkich przewinieniach: niesprawiedliwości, krzywdzie, potwarzy, zdradzie, które są tolerowane przez obywateli państwa. Za główny grzech Skarga uznaje tolerowanie bluźnierstwa wobec Trójcy św., głoszone przez arian (antytrinitarzy). Łupiestwa kościołów katolickich zamienianych przez protestantów na zbory także są dopuszczane przez państwo, na czym tracą zwykli obywatele pozbawiani swych\nświątyń i zagrożeni rozprzestrzeniającą się herezją. Skarga wraca tu do wspomnianej w poprzednim kazaniu likwidacji świeckiej egzekucji wyroków jurysdykcji biskupiej. To w jej gestii spoczywały dotąd\nproblemy religijnych sporów, a zgodnie z poglądami mówcy, sądy kapłańskie Bóg postawił wyżej niż świeckie. Tak więc obecny stan rzeczy kłóci się z najwyższymi prawami. Kaznodzieja krytykuje także opieszałość sądów rozpatrujących wiele spraw zbyt wolno, przez co niesprawiedliwość odczuwają najbiedniejsi: „sieroty i wdowy i inne podeptane i złupione.” Niedowład sądownictwa podkreślają przykłady bezkarności morderców, którzy przez wiele lat unikają kary. Kolejnym przedmiotem krytyki mówcy są stosunki społeczne w Polsce. Skarga oskarża wprost szlachtę o to, iż nadużywa ona władzy wobec ludzi niższego stanu. Chłopi cierpią w niewoli, pozbawieni jakichkolwiek praw ludzkich i obywatelskich, co kłóci się z zasadami chrześcijańskimi. Jednocześnie mówca ironizuje: oto tak państwo zapewniło dobrobyt tym, „z których wszyscy żyjem”. Grozi szlachcie słowami starotestamentowego proroka\nIzajasza, przewidującego, iż bogactwo wyrosłe na krzywdzie ubogich, skazuje się na zagładę. Inną obrazą porządku moralnego, tolerowaną przez obywateli jest lichwa - przeciwieństwo idei miłosierdzia. Łączy ją Skarga z zachłannością ludzi na dobra materialne, rezygnacją z uczciwego i skromnego życia. Mówca przywołuje dramatyczny obraz ubogiej Polski, w której bogate są tylko niektóre domy, a\ndobra publiczne, wojskowe twierdze, kościoły zostały zaniedbane. Samym sobie bogacze pozostawili ubogą ludność, co mówca potępia słowami biblijnego Ezechiela. Przywołując je sugeruje, iż współczesny\nupadek kraju przypomina dzieje Sodomy. Odpowiedzialni za dobro Rzeczypospolitej, myślą jedynie o własnych majątkach i nie uznają za grzech okradanie skarbu państwa. Jednocześnie dobra swe trwonią na\nzbytki, nie boją się składać w sądach fałszywych oskarżeń, łatwo ulegają grzesznym słabościom. Retor wyraźnie staje po stronie ludzi niewinnie krzywdzonych, oszukiwanych i bezradnych wobec siły zła. Podkreślając tragizm sytuacji pyta o to, co sam może zrobić dla Rzeczypospolitej. Gdyby mógł, wcieliłby się w postać Izajasza, aby upominać współobywateli i wzywać do pokuty i nawrócenia na dobrą drogę. Przeraża go jednak ślepota polityczna szlachty, która nie zauważa zagrożeń bytu narodowego. Mówca chciałby też mieć siłę prorocką Jeremiasza przestrzegającego przed niewolą i uciskiem, jakiego doznają Polacy (symbolika pęt, oków, łańcuchów). Plastyczne obrazy pobojowisk Skarga, dla większej siły perswazji, opisuje w czasie teraźniejszym, nie przyszłym, jakby klęska dopełniała się\nna jego oczach. Kolejnym prorokiem, do którego nawiązuje retor jest Ezechiel: pokutując, przewiduje śmierć części ludzi oraz wygnanie i tułaczkę innych. W proroctwach Jonasza odnajduje zaś przestrogę przed nadejściem upadku królestwa. Orator podkreśla, że nie doświadczył boskiego objawienia, ale czuje się posłem Boga, wysłanym do rodaków: „abych wam złości wasze ukazował i pomstę na nie, jeśli ich nie oddalicie, opowiadał. Wszytkie królestwa, które upadały, takie posłańce Boże i kaznodzieje miały (...)” Stwórca daje ludziom trzy kategorie gróźb: jedne można zmienić pokutą, drugie wypełniają się w dalszych pokoleniach, trzecie z powodu zatwardziałych serc grzeszników odmienić nie można. Skarga nie potrafi powiedzieć, do jakiego typu\nprzynależą jego napominania. Ma jednak nadzieję, że mądrość Polaków każe im zmieniać swe postępowanie, przepraszać za wyrządzone zło i prosić o łaskę przebaczenia. Skarga przy końcu swej wypowiedzi odwołuje się do symboliki trójki, tak istotnej w gematrii (biblijna symbolika liczb). Mówi o trzech dniach, w czasie których nastąpi moralne odrodzenie obywateli\nRzeczypospolitej. Najpierw będą oni żałować i wyznawać swe winy, potem szukać dróg poprawy, a następnie usprawiedliwiać się, czyli czynić zadość. Kazania kończy modlitwa błagalna do Stwórcy o miłosierdzie dla narodu broniącego katolicyzmu na północnych krańcach Europy.",
        "Author": "Piotr Skarga",
        "ReleaseDate": "1597",
        "Genre": "Kazanie, Literatura staropolska, Powieść historyczna"
    },
    {
        "title": "Pan Tadeusz",
        "content": "\\hStreszczenie szczegółowe\\h Dawno temu w pewnym królestwie urodził się długo oczekiwany królewicz. Niestety był bardzo brzydki. Obecna przy jego narodzinach wróżka nazwała go Knypsem z Czubkiem, ponieważ zapowiedziała, że\nzawsze będzie niski, a włosy na czubku głowy będą mu zawsze sterczeć. Pocieszyła jednak królewską parę, że chłopiec będzie bardzo mądry. Obdarzyła go także niezwykłym darem. Kobieta, którą pokocha\nKnyps, także stanie się mądra. Mały królewicz był kochany przez wszystkich, ponieważ rzeczywiście był mądry, a także grzeczny i uprzejmy. W tym czasie w sąsiednim królestwie na świat przyszły dwie królewny. Jedna z nich była prześliczna, a druga bardzo brzydka. Przy ich narodzinach była ta sama wróżka, która wcześniej pojawiła się na\ndworze rodziców Knypsa z Czubkiem. Wróżka pocieszała królewską parę, że mądrość młodszej córki sprawi, iż jej wygląd nie będzie miał znaczenia. Starsza królewna będzie za to coraz piękniejsza, ale\nbardzo głupia. Królowa była zrozpaczona. Wróżka stwierdziła, że nie może mądrej królewnie podarować urody, ale może sprawić, że jeśli starsza kogoś pokocha, obdarzy go swoją urodą. Królewny\ndorastały. Młodsza była coraz mądrzejsza i brzydsza, a starsza coraz piękniejsza i głupsza. Początkowo wszyscy zachwycali się urodą starszej siostry, ale gdy zauważali, że nie ma ona nic mądrego do\npowiedzenia, zaczynali się interesować jej młodszą, niezwykle inteligentną siostrą. Wkrótce młodsza królewna wyszła za mąż, a starsza coraz bardziej cierpiała z powodu swojej głupoty. Nie potrafiła\nsensownie odpowiedzieć na żadne pytanie i przynosiła wstyd królewskiej parze. Pewnego razu, gdy siedziała smutna w magicznym lesie rozciągającym się koło zamku, spotkała niezwykle brzydkiego młodzieńca. Był to Knyps z Czubkiem. Królewna zauważyła, że jest bardzo miły i dobrze\nwychowany. Knyps z kolei był zachwycony urodą dziewczyny i nie mógł zrozumieć, dlaczego jest zmartwiona, będąc tak piękną. Pocieszał ją, że uroda jest tak cennym darem, że wszystkie wady przestają\nbyć ważne. Piękna dziewczyna jednak nie dała się przekonać i powiedziała, że wolałaby być mądra. Knyps opowiedział jej o swoim darze od wróżki. Stwierdził też, że to ona może być tą osobą, którą\nuczyni mądrą. Królewna miała wątpliwości, ale obiecała, że za rok zostanie jego żoną. Od tej pory królewna stała się dowcipna i inteligentna. Wkrótce na dwór zaczęli przybywać książęta i królewicze, którzy starali się o jej rękę. Rodzicom i jej samej podobał się niezwykle bogaty i\nprzystojny książę. Królewna udała się do zaczarowanego lasu, aby zastanowić się, co zrobić. W lesie spotkała krasnoludki, które poinformowały ją, że przygotowują ucztę weselną dla Knypsa. Królewna\nuświadomiła sobie, że właśnie mija rok od czasu, gdy obiecała swoją rękę Knypsowi. Po chwili pojawił się Knyps, ale piękna królewna próbowała dać mu do zrozumienia, że nie chce zostać jego żoną. Ona\nbyła piękna i mądra, a królewicz pozostał brzydki. Wówczas Knyps opowiedział jej o darze, który otrzymała od wróżki, a królewna zrozumiała, że Knyps ma mnóstwo zalet, za które mogłaby go pokochać.\nWtedy zauważyła, że Knyps wcale nie jest brzydki. Oboje byli przekonani, że swoje przemiany zawdzięczają wróżce, i nie mogli zrozumieć, dlaczego wróżka twierdzi, że jest inaczej. Wkrótce Knyps\npoprosił o rękę królewny i pod wielkim drzewem w zaczarowanym lesie odbyła się uczta weselna.",
        "Author": "Adam Mickiewicz",
        "ReleaseDate": "1838",
        "Genre": "Poemat epicki, Literatura romantyzmu, Powieść historyczna"
    },
    {
        "title": "Mały Książę",
        "content": "\\hStreszczenie szczegółowe\\h \\hSara\\h W 1 rozdz. opisano, jak w pewien zimowy dzień kapitan Crewe przywiózł z Indii do Londynu siedmioletnią córeczkę i umieścił ją na pensji (w szkole z internatem) panny Minchin. Dziewczynka nie chciała rozstawać się z ojcem, ale rozumiała, że to jest konieczne. Sytuację pogarszał fakt, że pani Minchin nie wywarła na Sarze dobrego\nwrażenia. Aby lepiej znosiła rozstanie z ojcem, dostała od niego lalkę - Emilkę, która miała zostać jej przyjaciółką. Następnego dnia tatuś odjechał. Panna Amelia (siostra właścicielki pensji) była zaskoczona zawartością bagażu nowej uczennicy. \\hLekcja francuskiego\\h Kiedy nazajutrz Sara weszła do klasy, nowe koleżanki bardzo uważnie ją obserwowały. Po odjeździe kapitana Crewe'a Sara opowiadała Emilce o swoim tatusiu. Wyobrażała sobie, że lalki rozumieją, umieją\nchodzić i myśleć, toteż przed wyjściem na lekcje zostawiła Emilce książkę, by sobie poczytała. Już w czasie pierwszej lekcji doszło do nieporozumienia. Pani Minchin stwierdziła, że Sara będzie się uczyć języka francuskiego. Dziewczynka próbowała wyjaśnić, że to niepotrzebne (doskonale mówiła i\npisała po francusku), ale panna Minchin nie pozwoliła jej niczego powiedzieć. Dopiero kiedy przyszedł nauczyciel tego języka, Sara opowiedziała, że dobrze zna francuski. Choć nigdy się go nie uczyła,\nbył często używany w jej rodzinnym domu przez wzgląd na pamięć matki, która była Francuzką. Wprawiła tym wszystkich zebranych w zdumienie. Pani Minchin nie była zadowolona. \\hErmengarda\\h W czasie pierwszej lekcji Sara zauważyła dziewczynkę, która z zainteresowaniem się jej przyglądała. Gryzła przy tym koniec warkocza, za co została skarcona przez pannę Minchin. Sara bardzo jej\nwspółczuła, tym bardziej że koleżanki wyśmiewały się z panny Saint John. W czasie przerwy Sara odnalazła dziewczynkę i zaprosiła ją do swojego pokoju. Ermengarda była wprost oczarowana Emilką, a nowa\nprzyjaciółka opowiedziała jej o swojej podróży z Indii i zaproponowała pomoc w nauce francuskiego. \\hLotka\\h Panna Minchin uważała, że ze względu na pieniądze ojca Sary, należy jej na wszystko pozwalać. Sara często rozmawiała z Ermengardą na temat Lawinii Herbert, najstarszej dziewczynki w szkole, przykrej i złośliwej dla koleżanek. Nie lubiła ona Sary i zazdrościła jej pozycji w klasie, choć się\ndo tego nie przyznawała. Sara zawsze stawała w obronie młodszych uczennic. Po pewnym czasie zajęła się czteroletnią Lotką Legh. Kiedyś usłyszała jej głośny płacz. Dziewczynka rozżaliła się z błahego powodu i nie dawała się uspokoić. Wciąż skarżyła się, że nie ma mamy. Sara usiadła obok niej i spokojnym głosem\npowiedziała, że ona też nie ma mamy. Potem opowiedziała dziewczynce, jak wygląda niebo. Tak zajęła Lotkę tą opowieścią, że mała zupełnie zapomniała, dlaczego płacze. Sara zaproponowała, że będzie jej\nmamą na niby. \\hRózia\\h Najważniejszą umiejętnością Sary było opowiadanie bajek. Robiła to często i chętnie sama je wymyślała. Po około dwóch latach pobytu na pensji zauważyła w oknie jakąś umorusaną twarzyczkę. Tego samego wieczoru, kiedy opowiadała koleżankom bajkę, zobaczyła dziewczynkę w zniszczonym ubraniu, która\nczyszcząc kominek w salonie, starała się za wszelką cenę usłyszeć chociaż fragment opowieści. Zauważyła to Lawinia i służąca musiała wyjść. Sara i Lawinia pokłóciły się o to. Potem Sara wypytała o\ntajemniczą dziewczynkę swoją pokojówkę, Mariettę. Powiedziała ona, że dziewczynka nazywa się Rózia i została przyjęta niedawno na miejsce pomywaczki. Wykonuje wszystkie najcięższe prace w domu. Po kilku tygodniach, kiedy Sara po lekcji tańca wróciła do swego pokoju, zauważyła śpiącą na fotelu Rózię. Biedna dziewczynka zasnęła z przemęczenia pracą, kiedy przyszła posprzątać pokój. Sara\npozwoliła jej trochę odpocząć, a kiedy się obudziła, poczęstowała ją plackiem i umówiła się na następne spotkanie. Była pierwszą osobą, która okazała służącej trochę serca. \\hKopalnie diamentów\\h Nadszedł list od kapitana Crewe'a. Zawiadamiał on córkę, że zainwestował w kopalnie diamentów i wkrótce zostanie ich współwłaścicielem. Wiadomość ta wywołała sensację w szkole i wzmogła niechęć Lawinii, która zaczęła nazywać Sarę małą księżniczką. Sara spotykała się teraz często z Rózią. Kiedy dowiedziała się, że dziewczynka chodzi głodna, kupowała jej jedzenie. Nie mogło jej się pomieścić w głowie, jak Rózia może żyć w tak ciężkich warunkach. Kilka dni przed jedenastymi urodzinami Sary ojciec zapytał ją w liście, czy lalka będzie dla niej odpowiednim prezentem. W odpowiedzi córka napisała, że będzie to jej ostatnia lalka. Rankiem w dniu\nurodzin Sara ujrzała na stoliku paczkę. To Rózia uszyła dla swojej przyjaciółki poduszeczkę na igły - taki był jej prezent dla Sary. Dziewczynka była bardzo wzruszona. \\hZnów kopalnie diamentów\\h W tym rozdziale jest opis obchodów jedenastych urodzin Sary, które były przygotowane bardzo starannie i przebiegały uroczyście. Wszystkie uczennice oglądały prezenty, kiedy nadszedł pan Barrow, adwokat pana Crewe'a, by porozmawiać z przełożoną. Oznajmił jej,\nże kapitan zmarł w Indiach, nie pozostawiając córce żadnych pieniędzy. Sara stała się więc nędzarką. Zdenerwowana panna Minchin kazała natychmiast przerwać przyjęcie urodzinowe, założyć Sarze najgorszą sukienkę i oznajmiła jej, że odtąd będzie musiała pracować na swoje\nutrzymanie. Dziewczynka musiała opuścić swój piękny pokój i przenieść się na poddasze. \\hNa poddaszu\\h Pierwsza noc w nowym miejscu była bardzo trudna. Sara nie mogła spać, wciąż myślała o tatusiu, słyszała odgłosy wiatru i szczury. Rano zwolniono jej pokojówkę, Mariettę. Sara objęła swoje obowiązki - miała uczyć młodsze dziewczynki francuskiego i pomagać w kuchni. Wkrótce zaczęto się nią wyręczać we wszystkich ciężkich i nieprzyjemnych pracach. Kucharki i pokojówki wykorzystywały bezlitośnie dziewczynkę, widząc, że panna Minchin bardzo jej nie lubi. Przez pierwszy miesiąc Sara starała się jak najlepiej pracować i gorliwie wykonywała wszystkie powierzone jej obowiązki, lecz wkrótce się przekonała, że im bardziej się stara, tym bardziej jest\nwykorzystywana. Tylko trzy osoby ją wspierały: Rózia, Ermengarda i Lotka. Rózia już pierwszego wieczoru zapewniła Sarę, że dla niej zawsze pozostanie księżniczką. Pomagała jej też, kiedy tylko mogła. Drugą osobą była Ermengarda, która przyszła na poddasze odwiedzić Sarę.\nPrzyjaciółki długo rozmawiały. Sara postanowiła sobie wyobrażać, że jest więźniem. \\hMelchisedek\\h Trzecią wierną przyjaciółką Sary była Lotka. Kiedy pierwszy raz przyszła do pokoju na facjatce, przeraziła się panującymi tam warunkami. Sara uspokoiła ją jednak ciekawym opowiadaniem. Kiedy mała już\nposzła, Sara poczuła się bardzo samotna. Wtedy zauważyła szczura. Gdy po kilku dniach Ermengarda znowu zakradła się na poddasze, aby odwiedzić przyjaciółkę, usłyszała, że Sara do kogoś mówi. W pokoju jednak nie było nikogo. Okazało się, że Sara oswoiła szczura. Nadała mu imię Melchisedek. \\hPrzybysz z Indii\\h Sara czuła się bardzo samotna. Wysyłana do miasta po sprawunki bardzo lubiła przyglądać się ludziom przez okna domów. Szczególnie ulubioną rodzinę nazwała Wielką Rodziną, nadała jej członkom\nfantazyjne imiona. Któregoś dnia w okresie świątecznym pięcioletni chłopczyk z tej rodziny dał jej sześć pensów. Sara poczuła się jak żebraczka. Na pensji wciąż dawała młodszym dziewczynkom lekcje francuskiego. Było jej bardzo źle, przestała nawet wierzyć, że jej ukochana lalka Emilka ją rozumie. Pewnego razu zauważyła, że przed sąsiednim\ndomem zatrzymał się wóz z meblami. Ktoś nowy się tam wprowadzał. Sara zauważyła, że meble pochodzą z Indii, co ją niezmiernie ucieszyło. Okazało się, że nowym sąsiadem będzie bardzo chory mężczyzna, który wrócił z Indii. \\hRam Dass\\h Sara bardzo lubiła zachody słońca. Czasem, gdy wcześniej skończyła pracę, mogła je oglądać przez okno swego pokoiku. Pewnego dnia oglądająca zachód słońca Sara usłyszała jakiś dźwięk. Zobaczyła w\noknie naprzeciwko Hindusa trzymającego małpkę. W pewnym momencie zwierzątko wyrwało się i przebiegło po dachu do pokoju Sary. Dziewczynka zapytała właściciela w jego języku, czy małpka da się złapać.\nRam Dass przeszedł po dachu i złapał uciekinierkę, okazywał przy tym Sarze wielkie uszanowanie. Po tej wizycie Sara zaczęła sobie wyobrażać, że jest księżniczką. Z godnością znosiła drwiny kucharek. Kiedy któregoś dnia panna Minchin uderzyła ją w twarz, chciała sobie wyobrazić reakcję\nprzełożonej na wiadomość, że Sara jest prawdziwą księżniczką. \\hPo tamtej stronie muru\\h Sara nie raz próbowała sobie wyobrazić, co się dzieje po drugiej stronie ściany, w domu przybysza z Indii. Od kucharek dowiedziała się, że jest chory i że miał duże kłopoty finansowe związane z\nkopalniami diamentów. Współczuła mu, gdyż przypominał jej zmarłego tatusia. Tymczasem pan Carrisford, przybysz z Indii, rozmawiał ze swoim adwokatem Carmichaelem, ojcem Wielkiej Rodziny, o poszukiwaniach dziewczynki z Paryża, której ojciec zmarł w Indiach i którą przełożona\npensji oddała jakiejś rodzinie. Okazało się, że pan Carrisford już od dwóch lat szuka zaginionej córeczki swojego przyjaciela i wspólnika, kapitana Crewe'a. Nie wiedział ani gdzie ma jej szukać, ani nawet jak dziewczynka ma na imię. Przeszedł ciężką chorobę - zapalenie mózgu, które stało się przyczyną jego zniknięcia w Indiach. Kiedy kapitan Crewe\nposądzał go o oszustwo, pan Carrisford leżał ciężko chory, a gdy doszedł do siebie, okazało się, że jego wspólnik nie żyje. Od tej pory starał się odnaleźć jego córkę. Po drugiej stronie ściany Sara skarżyła się Melchisedekowi na swój los. \\hDziecko ulicy\\h Nadeszła wyjątkowo mroźna zima. Sara coraz częściej musiała sobie wyobrażać, że jest kimś innym. Najcięższa próba miała jednak dopiero nadejść. Tego dnia dziewczynka była wyjątkowo zmęczona i\nprzemarznięta. Już po raz kolejny musiała iść do miasta. Była głodna, bo pani Minchin nie dała jej obiadu. Znalazła na ulicy małą czteropensową monetę. Zapytała właścicielkę piekarni, czy przypadkiem\nnie zgubiła pieniędzy. Ta pozwoliła jej zatrzymać monetę. Głodna Sara kupiła więc cztery bułeczki po pensie, a dobra właścicielka dała jej jeszcze dwie. Na ulicy Sara zauważyła małą żebraczkę. Zapytała ją, czy jest głodna, a potem dała jej swoje pięć bułek, sobie zostawiając tylko jedną. Tak wzruszyła tym postępkiem właścicielkę piekarni, że ta\npostanowiła zawsze już żywić małą żebraczkę. Wracając na pensję, Sara przechodziła obok domu wielkiej Rodziny. Pan Carmichael wyjeżdżał właśnie do Moskwy, by tam szukać zaginionej córki kapitana Crewe'a. \\hCzary\\h Kiedy wieczorem Sara dotarła na pensję, otrzymała reprymendę od panny Minchin i kucharek i za karę nie dostała kolacji. W pokoiku zastała zapłakaną Ermengardę, której ojciec znów przysłał paczkę z\nksiążkami. Nagle usłyszała podniesiony głos przełożonej, która surowo karała Rózię za to, że coś zginęło z kuchni. Sara wiedziała, że to nie Rózia kradnie, ale kucharka. Zrozpaczona dziewczynka\nrozpłakała się. Kiedy Ermengarda dowiedziała się, że Sara jest bardzo głodna, przyniosła koszyk z jedzeniem. Dziewczynki udekorowały pokoik i wyobrażały sobie, że uczestniczą we wspaniałej uczcie.\nNagle do pokoju wpadła pani Minchin, której Lawinia o wszystkim doniosła. Znowu ukarała Rózię, zabrała Ermengardę, a Sarze zapowiedziała, że jutro też będzie głodować. Znużona Sara wreszcie zasnęła. Obudził ją dźwięk zamykanego okna. Wydawało jej się, że dalej śni. Było jej ciepło, w piecyku płonął ogień, a na stoliku leżała przygotowana kolacja. Wreszcie dotarło\ndo jej świadomości, że to nie sen - wszystko było prawdziwe. Pokój zmienił się jakby za działaniem czarów. Stał się taki, jak go sobie wcześniej wymarzyła. Znalazła też kilka książek z dedykacją „Od\nprzyjaciela”. Obudziła Rózię. Ten cud miał być ich tajemnicą. \\hGość na poddaszu\\h Rankiem wszyscy w szkole wiedzieli już o wczorajszej awanturze na poddaszu. Spodziewali się, że Sara będzie zupełnie załamana. Lawinia była usatysfakcjonowana. Jessie współczuła Sarze. Jakież było zdziwienie uczennic, kiedy pojawiła się uśmiechnięta Sara. Najbardziej zaskoczona była pani Minchin. Siostra przypomniała jej słowa wychowanki, że być może naprawdę jest księżniczką. Tymczasem cud na poddaszu trwał. Co wieczór w pokoju pojawiały się nowe piękne przedmioty, zawsze też była przygotowana smaczna i pożywna kolacja. Sara i Rózia już nie chodziły głodne. Pewnego dnia na adres Sary nadeszły paczki z nowymi ubraniami. Nieznany nadawca wyraźnie sobie życzył, by dziewczynka używała ich na co dzień. Zdumiało to pannę Minchin. Pomyślała, że może to jakiś\nkrewny Sary ją odnalazł i na wszelki wypadek postanowiła traktować dziewczynkę jak dawniej, kiedy żył kapitan Crewe. Tymczasem Sara wciąż zastanawiała się, jak podziękować tajemniczemu dobroczyńcy. W końcu napisała do niego list. Któregoś wieczoru za oknem pojawiła się małpka. Sara wpuściła ją i następnego dnia\npostanowiła odnieść zwierzątko właścicielowi. \\hTo ona\\h Następnego dnia pan Carrisford w towarzystwie Janki, Nory i Donalda Carmichaelów oczekiwał na powrót z Moskwy swojego adwokata, który poszukiwał tam córki kapitana Crewe'a. Po powrocie adwokat\noświadczył jednak, że odnalazł dziecko, ale to nie była córka kapitana. Postanowili zacząć poszukiwania od nowa, tym razem w Londynie, a ponieważ tuż obok była pensja panny Minchin, tu postanowili udać się najpierw. W tym momencie nadeszła Sara z małpką. Zapytała, czy\noddać małpkę laskarowi (marynarzowi - chodziło o Ram Dassa). Ponieważ użyła wyrazu znanego w Indiach, Carrisford zrozumiał, że przebywała w tym kraju. Wyjaśniło się wreszcie, że Sara to córka jego przyjaciela. \\hStarałam się\\h Pani Carmichael opowiedziała dziewczynce całą historię. Wyjaśniła, że pan Carrisford nie był oszustem, ale prawdziwym przyjacielem jej ojca. Mówiła, jak długo szukał Sary. Jej odnalezienie poprawiło samopoczucie Carrisforda. Już było wiadomo, że\nwyzdrowieje. Nadeszła panna Minchin, szukając Sary. Była zdziwiona, że dziewczynka nie chce z nią wrócić, próbowała jej nawet grozić. Wtedy adwokat wyjaśnił jej całą sprawę. Przełożona starała się przymilić\nswojej wychowance, ale Sara nie dała się jej zwieść. Po powrocie do domu panna Minchin odbyła nieprzyjemną rozmowę z siostrą. Amelia powiedziała jej, że jest złą kobietą, a swoim postępowaniem wobec Sary mogła doprowadzić całą pensję do ruiny. Tymczasem Ermengarda otrzymała od Sary list, który odczytała pozostałym uczennicom. Rózia spotkała w pokoiku Ram Dassa, który zapowiedział jej, że następnego dnia znowu spotka się z Sarą. \\hAnna\\h Sara wielokrotnie opowiadała Tomowi (tak kazał się jej nazywać Carrisford) o swoich przeżyciach. Oboje szczególnie lubili opowieść o dniu, kiedy odkryła zmiany w swoim pokoju. Ram Dass opowiedział,\njak wnosił tam wszystko w czasie, gdy zmęczona Sara spała. Wtedy ona przypomniała sobie o dziewczynce spotkanej przed piekarnią, której oddała swoje bułki. Nazajutrz wszyscy pojechali do piekarni,\nktórej właścicielka rozpoznała Sarę. Dziewczynka poprosiła, by na jej koszt żywiono tu wszystkie głodne dzieci, które będą prosiły o chleb. Spytała też o swoją ubogą znajomą. Okazało się, że\nwłaścicielka piekarni przyjęła dziewczynkę pod swój dach i dała jej pracę. Sara prosiła, by właśnie ta dziewczynka rozdawała dzieciom bułeczki.",
        "Author": "Antoine de Saint-Exupéry",
        "ReleaseDate": "1943",
        "Genre": "Fantastyka, Książka filozoficzna, Książki dla dzieci"
    },
    {
        "title": "Inne miejsca",
        "content": "\\hStreszczenie szczegółowe\\h Opowiadanie „Miejsce” Andrzeja Stasiuka prowadzi narrator, który bliżej się nam jednak nie przedstawia. Cała uwaga odbiorcy zostaje bowiem skoncentrowana na opisywanym przez niego miejscu. Narrator przechadza się po tym miejscu, kiedy zaczepia go przechodzień, turysta z aparatem i pyta, co się stało w tym miejscu. Okazuje się, że stała tutaj niegdyś cerkiew, którą w pewnym momencie postanowiono rozebrać.  Pytanie przechodnia pobudza jednak narratora do snucia opowieści o samej budowli i historii jej powstania. Opisy narratora są bardzo szczegółowe. Turysta dowiaduje się, jakich materiałów użyto do budowy. Narrator snuje także swoje przypuszczenia. Jako że cerkiew była drewniana, a transport drewna nie był prosty, pada teza o tym, że budowa musiała rozpocząć się zimą, kiedy po śniegu łatwiej było przetransportować drewno na budowę. Narrator mówi o wycince szeregu drzew, przypuszcza, jak trudne musiało być to zadanie, jak wiele pracy od budowniczych wymagało postawienie tej cerkwi. Narrator mówi, że od rdzennych mieszkańców dowiedział się, jak trudne były dawniej zimy w tej okolicy. Obserwacja miejsca pozostałego po rozebranej cerkwi skłania narratora do snucia dalszych przypuszczeń. Próbuje on między innymi odtworzyć układ budowli, ułożenie wrót, witraży, zastanawia się, jak musiał być ustawiony ikonostas. Nieznajomy turysta staje się niemym świadkiem snucia tej opowieści. W międzyczasie dowiadujemy się, że fotografuje on fragment, który został po cerkwi. Ruch ten jeszcze bardziej napędza narratora do snucia kolejnych wyobrażeń o wyglądzie i zapachu drewna zwożnego na budowę. Kolejne przypuszczenia dotyczą sposobu układania podłogi. W końcu narrator zastanawia się także, w jaki sposób w świątyni umieszczony został kamień węgielny. Te refleksje nagle stają się jednak nieco bardziej ogólne. Mowa jest już nie tylko o tej konkretnej cerkwi, ale o wszystkich świątyniach. Narrator uważa, że interesująca w szczególności jest nie tyle sama architektura, a to, co we wnętrzu świątyni – obrazy czy święte przedmioty, wyposażenie. Narrator jest przekonany, że elementy takie jak tabernakulum czy znajdujące się za ołtarzem ikony musiały przyciągać uwagę. Mówiący wyobraża sobie, jak przez lata budynek służył wiernym. Mówi o przyciągającym uwagę monumentalnym wyglądzie cerkwi, która do samej rozbiórki zachowała swój wyjątkowy charakter. Narrator zaczyna snuć opowieść o upadku świątyni. Mówi o problemach z wilgocią, niszczeniu drewnianej konstrukcji, podmywaniu fundamentów. Wszystko to sprawiło, że w pewnym momencie cerkiew zaczęła się chylić ku ziemi. Plan architektów był taki, że przeniosą ją do muzeum. Element po elemencie. Narratorowi nie podoba się jednak ta koncepcja. Uważa bowiem, że wyjątkowego charakteru takiej budowli, związanej silnie z miejscem, w którym powstała, po prostu nie da się odtworzyć gdzie indziej, a do tego jeszcze w muzeum. W końcu jednak mówiący zaczyna wątpić we własne słowa, podaje w wątpliwość to, czy cerkiew została gdzieś przeniesiona, czy może w ogóle jej nie było, a tylko on wyobraził sobie ją jako symbol zjednoczenia tutejszej społeczności.",
        "Author": "Michel Foucault",
        "ReleaseDate": "1967",
        "Genre": "Filozofia, Socjologia, Humanistyka"
    },
    {
        "title": "Mikołajek",
        "content": "\\hStreszczenie szczegółowe\\h \\hI. „Kleofas ma okulary!”\\h Kleofas, najgorszy uczeń w klasie, przyszedł do szkoły w okularach. Sądził, że dzięki temu stanie się prymusem. Inni chłopcy bardzo mu tego zazdrościli i prosili go o pożyczenie szkieł. Kleofas\nchętnie to zrobił, ale przez to, gdy wyrwano go do odpowiedzi, był bez okularów. Oczywiście dostał pałę, co tylko potwierdziło zdanie jego kolegów o wpływie okularów na oceny szkolne. \\hII. „Łyk świeżego powietrza”\\h Rodzina Mikołajka wyjechała na wieś w odwiedziny do znajomego taty, pana Bongrain. Najpierw długo błądzili po okolicznych polach, potem wysłuchali narzekań pani Bongrain na fatalne warunki do\nprowadzenia domu, potem przekonali się, że w ogródku wokół domu nie wolno niczego dotykać. Nim się pożegnali, musieli jeszcze wysłuchać zachwytów gospodarza nad urokami życia poza miastem. \\hIII. „Kredki”\\h Mikołajek dostał od babci kredki. Zabrał je do szkoły i pokazał kolegom. Przy okazji wywołał spore zamieszanie, po którym jedna kredka zginęła. W rezultacie Mikołajek dostał uwagę i wrócił zapłakany\nze szkoły. W domu okazało się, że zaginiona kredka cały czas leżała pod drzwiami jadalni. \\hIV. „Na campingu”\\h Joachim opowiedział kolegom o tym, jak był z rodzicami na campingu. Wszyscy chłopcy zdecydowali, że będą bawić się camping na placu koło domu Mikołajka. Podczas tej zabawy okazało się, że camping to\nmęczący sposób spędzania wolnego czasu. Mimo tego, że zabawa zakończyła się kłótnią i bójką, chłopcy wrócili do domów zadowoleni. \\hV. „Mówiliśmy przez radio”\\h Do szkoły Mikołajka przyjechała ekipa realizatorów radiowych. Uczyli dzieci, jak mają mówić do mikrofonów. Najpierw nikt nie chciał się odezwać, a potem wszyscy zaczęli się kłócić. W rezultacie\npanowie z radia zrezygnowali z emitowania audycji. \\hVI. „Jadwinia”\\h Jadwinia, córka państwa Courteplaque - sąsiadów Mikołajka - została zaproszona na podwieczorek. Koledzy Mikołajka starali się na niej zrobić jak największe wrażenie. Skakali, fikali koziołki,\nchodzili na rękach, a Jadwinia tylko się im przyglądała. \\hVII. „Filatelistyka”\\h Rufus wprowadził w klasie modę na zbieranie znaczków. Mikołaj namówił tatę na kupno trzech znaczków i postanowił się nimi wymienić. Tata jednak trochę się zdziwił, gdy Mikołaj zamiast innych znaczków\nprzyniósł ze szkoły dwie szklane kulki. Chłopiec uważał, że zrobił dobry interes. \\hVIII. „Maksencjusz czarodziej”\\h Na podwieczorku u Maksencjusza gospodarz przedstawił kolegom kilka sztuczek magicznych. Wszyscy chłopcy zainteresowali się czarodziejską szkatułką, którą Maksencjusz im pokazał. Jak zwykle doszło do\nmałej sprzeczki i do bójki. W rezultacie mieszkanie Maksencjusza zostało trochę zniszczone, a jego mama wyprosiła wszystkich gości. \\hIX. „Deszcz”\\h Kiedy pada deszcz, uczniowie spędzają przerwy w klasie. Podczas jednej z takich przerw chłopcy zaczęli dokazywać tak, że pani nie mogła ich uspokoić. Otworzyli okna, przez co kilka ławek się\nzamoczyło. Potem ktoś zaczął wyśmiewać się z kolegów, doszło do kłótni i krzyków. Dyrektor za karę kazał uczniom spędzać w klasie wszystkie przerwy. \\hX. „Szachy”\\h Pewnego dnia Mikołaj poszedł w odwiedziny do Alcesta. Tata Alcesta uczył chłopców gry w szachy. Chłopcy niewiele z tego zrozumieli. Gdy tylko tata wyszedł, rozpoczęli regularną bitwę - najpierw na\nplanszy, potem poza nią. W efekcie pokój Alcesta wyglądał jak pobojowisko. \\hXI. „Lekarze”\\h Do szkoły przyjechali lekarze, wzbudzając powszechny strach. Szybko okazało się jednak, że nie będą nikomu robić operacji, a tylko przeprowadzą badania i zrobią prześwietlenie płuc. Chłopcom zaczął\nsię nawet podobać autobus, w którym był umieszczony aparat rentgenowski. Jako pierwszy na prześwietlenie poszedł Ananiasz, który bardzo płakał i krzyczał ze strachu. Po nim wszedł Mikołajek i jego koledzy. Lekarze mieli sporo kłopotów z przywołaniem ich do porządku.\nChłopcy narobili takiego zamieszania, że ambulans odjechał bez jednego lekarza, za to zabrał Gotfryda, który ukrył się w środku. \\hXII. „Nowa księgarnia”\\h Niedaleko szkoły otwarto nową księgarnię. Już pierwszego dnia chłopcy wybrali się tam razem, by ją obejrzeć. Właściciel księgarni, pan Escarbille, upominał ich, żeby niczego nie zniszczyli. Miał też\nnadzieję, że uczniowie kupią jakieś książki lub zeszyty. Chłopcy jednak zaczęli bawić się w kowbojów, kłócić i bić. Alcest natomiast policzył wszystkie strony w stukartkowym zeszycie i zostawił na\nnim tłuste plamy. Księgarz ucieszył się, gdy chłopcy poszli wreszcie do domu. \\hXIII. „Rufus jest chory”\\h W czasie lekcji arytmetyki Rufus poczuł się źle. Nie chciał jednak iść do gabinetu, bo bał się, że ktoś posmaruje go tam jodyną. Zaprowadził go tam dopiero opiekun klasy, pan Mouchabière. Udało mu\nsię to dzięki pomocy wychowawcy, zwanego przez uczniów Rosołem. Następnego dnia okazało się, że Rosół i pan Mouchabière zarazili się od Rufusa odrą. \\hXIV. „Lekkoatleci”\\h Pewnego razu chłopcy postanowili urządzić na placu zawody lekkoatletyczne. Każdy miał swoje pomysły na to, jakie konkurencje są najważniejsze. Doszło jak zwykle do małej sprzeczki, ale wreszcie\nzgodzono się, żeby przeprowadzić zawody w rzucie młotem - czyli kamieniem przywiązanym do kawałka drutu. Zawody skończyły się przed czasem, gdy Kleofas stłukł witrynę pobliskiego sklepu. \\hXV. „Tajemny szyfr”\\h Koledzy Mikołajka wymyślili niezawodny sposób porozumiewania się na lekcji bez zwracania uwagi nauczyciela. Opracowali specjalny alfabet gestów i min, dzięki któremu można było pokazać kolegom każdą\nliterkę z osobna. Niestety jednak w praktyce szyfr okazał się mało przydatny. Nie dość, że Gotfryd stracił całą lekcję, żeby przekazać chłopcom wiadomość: „Przestańcie się tak wszyscy na mnie gapić, bo pani zobaczy i wpadnę”, to jeszcze nauczycielka oburzona jego dziwnymi minami posłała go do kąta. \\hXVI. „Urodziny Jadwini”\\h Mikołajek został zaproszony na urodziny swojej sąsiadki Jadwini. Był jedynym chłopcem wśród gości i czuł się bardzo niezręcznie, zwłaszcza, że mama ubrała go bardzo elegancko. Podczas przyjęcia\nMikołajek nie odezwał się ani słowem i mama Jadwini uznała, że jest bardzo nieśmiały. Gdy Mikołajek wrócił do domu, rozpłakał się. Nie potrafił wytłumaczyć, dlaczego, ale tata i tak go zrozumiał.\nŻeby go pocieszyć, zabrał syna na film o kowbojach.",
        "Author": "René Goscinny",
        "ReleaseDate": "1960",
        "Genre": "Książka dla dzieci, Powieść humorystyczna"
    },
    {
        "title": "Morderstwo w Orient Expressie",
        "content": "\\hStreszczenie szczegółowe\\h Głównym bohaterem Morderstwa w Orient Expressie jest detektyw Hercules Poirot. Wraca on właśnie ze swojej kolejnej podróży, podczas której mierzył się z zagadką kryminalną. Z Azji jedzie słynnym, a przez to bardzo popularnym pociągiem – Orient Express. Nie dziwi więc, że po znalezieniu się w pociągu detektyw ze smutkiem stwierdza, że wszystkie miejsca są zajęte. Pomaga mu jednak pan Bouc, który znajduje dla detektywa wolny przedział.  Poirot długo nie musi czekać na kolejną ofertę pracy. W pewnym momencie podróży dosiada się do niego Samuel Ratchett, amerykański milioner, który od jakiegoś czasu otrzymuje niepokojące pogróżki. Mężczyzna chce znaleźć ich autora i rozprawić się z nim. Proponuje Poirotowi bardzo wysokie wynagrodzenie za podjęcie zlecenia, detektyw nie chce się jednak go podjąć. Sposób bycia i zachowanie Ratchetta od razu go do niego zniechęcają, detektyw nie zamierza więc świadczyć usług na rzecz kogoś, kogo nie darzy sympatią. Ratchett go w jakimś stopniu niepokoi.  Następnego dnia po rozmowie między mężczyznami okazuje się, że Ratchett został zamordowany. Jego zwłoki zostały odnalezione w przedziale, który staje się miejscem zbrodni. Wiele wskazuje na to, że bohater został zasztyletowany w ataku i napadzie ogromnych emocji. Ciało jest bowiem w okropnym stanie. Po pierwszym szoku zaczynają padać podejrzenia. Kierują się one przede wszystkim w stronę pasażerów wagonu, którym podróżował Ratchett. Okazuje się bowiem, że drzwi do innych wagonów były zamknięte, więc sprawca nie mógłby łatwo uciec z miejsca zbrodni. Pociąg natomiast znajduje się właśnie w okolicy Bałkanów, gdzie utknął tej samej nocy z powodu ogromnych śnieżnych zasp.  Detektyw Poirot podejmuje się prowadzenia śledztwa. Wykorzystuje obecność pana Bouca i prosi go o wsparcie w poszukiwaniach mordercy. Do zespołu zaprasza także pana Constantine’a – greckiego lekarza, który wydaje się bezcennym wsparciem nie tylko w kontekście analizy ran zadanych Ratchettowi.  Zespół śledczych rozpoczyna przesłuchania 12-osobowej grupy podróżujących razem z Ratchettem w tym samym wagonie. W tej grupie znajduje się dwóch pracowników milionera:  Hector MacQueen – młody Amerykanin, sekretarz i tłumacz oraz Edward Masterman – kamerdyner o brytyjskim pochodzeniu.  Oprócz tej dwójki w wagonie podróżowali także: • Mary Bebenham – młoda Brytyjka, guwernantka, która pracowała w Bagdadzie, • pułkownik Robert Arbuthnot – wracający z Indii oficer brytyjski,  • Natalia Dragomiroff – rosyjska księżna podróżująca z niemiecką służącą Hildegardą Schmidt, • Hrabia Rudolf Andrenyi – węgierski dyplomata podróżujący do Francji wraz z młodą żoną hrabiną Heleną, • Greta Ohlsson – szwedzka misjonarka w średnim wieku, powracająca do domu z wakacji, • Carolina Hubbard – starsza nauczycielka z Bagdadu, Amerykanka, • Antonio Foscarelli – włoski biznesmen, • Cyrus Hardman – Teksańczyk zajmujący się sprzedażą taśm do maszyn do pisania. Poirot przesłuchuje wszystkich bardzo dokładnie, okazuje się jednak, że właściwie każdy z pasażerów ma bardzo mocne alibi, potwierdzające jego niewinność. Oczywiście każdy każdego próbuje oczernić, zrzucając tym samym z siebie ciężar podejrzeń. Podczas rozmów okazuje się, że właściwie każdy z pasażerów widział innego pasażera poza przedziałem, gdzie dokonano zbrodni. Nie ułatwia to pracy Poirotowi, który się jednak nie poddaje i bardzo uważnie śledzi wszystkie opowieści. W międzyczasie okazuje się, że ofiara to nie amerykański milioner, a poszukiwany przez wielu przestępca Cassetti. Niepokojące przeczucia Poirota z rozmowy z nim stają się więc zrozumiałe, kiedy odnajduje on kawałek notki o porwaniu Daisy Armstrong. Casetti to przestępca dowodzący szajce porywaczy. Słynny stał się przede wszystkim podczas morderstwa córki rodziny Armstrongów – Daisy.  Wiadomość o tym nieszczęściu sprowokowała przedwczesny poród u matki Daisy, która była w zaawansowanej ciąży. Zarówno matka, jak i córka zmarły. Na tym rodzinna tragedia się jednak nie skończyła – nieszczęśliwy mąż i ojciec, dowiedziawszy się o wszystkim, popełnił samobójstwo. Historia ta była bardzo głośna i wstrząsnęła całym światem, rodzina Armstrongów była bowiem powszechnie znana i bardzo ceniona. W świetle tych informacji pojawia się u Poirota pytanie, czy ktoś w wagonie nie rozpoznał Cassettiego pod maską amerykańskiego milionera i nie postanowił samodzielnie wymierzyć sprawiedliwości za to, co przydarzyło się Armstrongom. Poirot przedstawia zgromadzonym dwie możliwości. Albo do pociągu wdarł się ktoś zupełnie obcy i zamordował Cassettiego, albo morderstwu winni są wszyscy pasażerowie tego wagonu. Ostatecznie cała 12-osobowa grupa przyznaje się do morderstwa. Nie wzięła w nim fizycznie udziału jedynie hrabina Andrenyi – tak naprawdę siostra małej córki Armstrongów, która jako młoda kobieta nie była w stanie wziąć udziału w morderstwie. Zastąpił ją jednak mąż. Okazuje się, że każda z pozostałych 10 osób była w jakiś sposób związana z Armstrongami, a całe morderstwo zostało dużo wcześniej zaplanowane.  • Pani Hubbrad okazuje się Lindą Arden, a tym samym babcią małej Daisy, • pułkownik Arbuthnot to najlepszy przyjaciel Armstronga z czasów służby wojskowej, • Hector MacQueen to dawny adorator pani Armstrong; jego ojciec prowadził rozprawy dotyczące porwania, • Księżna Dragomiroff to przyjaciółka rodziny Armstrongów,  • Mary Debenham okazuje się guwernantką nie tylko w Bagdadzie, ale opiekunką małej Daisy, • Antonio Foscarelli to szofer Armstrongów, który absolutnie szalał na punkcie małej Daisy, • Greta Ohlsson była pielęgniarką rodziny Armstrongów, • Hildegarda Schmidt gotowała u Armstrongów, • Edward Mastermann to kamerdyner rodziny, współpracownik i przyjaciel Armstronga, • Cyrus Hardman – były narzeczony pokojówki Armstrongów, którą niesłusznie oskarżano o udział w przestępstwie, więc popełniła samobójstwo; • Pierre Michael to konduktor wagonowy i jednocześnie ojciec pokojówki. Poirot po rozwikłaniu zagadki stoi przed bardzo ciężkim wyborem – może zgłosić wszystko jugosłowiańskiej policji albo złożyć zupełnie inne zeznania. Wybór nie jest prosty, ponieważ z jednej strony liczy się prawdomówność detektywa, z drugiej – zrozumienie dla racji bohaterów, którzy zdecydowali się wymierzyć sprawiedliwość własnymi rękami. Poirot docenia także misterność całego planu. Zatrudnienie MacQueena i Mastermana u Rachetta, a także idealne dopasowanie do jego harmonogramu i lojalność wobec siebie wszystkich uczestników zbrodni. Cała grupa jest świadoma, że mimo perfekcyjnego opracowania alibi dla każdego teraz trudno będzie o oczyszczenie się z zarzutów. Mimo iż Linda Arden próbuje wziąć na siebie całą winą i przedstawić się jako pomysłodawczyni całego projektu, Poirot w to nie wierzy. Nie bez podziwu detektyw patrzy także na umiejętności aktorskie całej grupy, która przecież od początku udawała, że się nie zna. Docenia także ich odwagę kontynuowania planu, nawet w momencie, gdy on, jako nieprzewidziany element, pojawił się w wagonie i zajął w nim ostatnie miejsce. Okazuje się, że każdy z morderców (poza księżną) zadał ofierze po jednym ciosie, stąd też makabryczny stan zwłok odkrytych przez Poirota. W rozmowie z detektywem mordercy ujawniają, że wybór 12 „przysięgłych” także nie był przypadkowy i nawiązywał do ich poczucia sprawiedliwości. Okazuje się także, że w planach było także upozorowanie ucieczki rzekomego mordercy. Plany jednak pokrzyżowała obecność Poirota, a przede wszystkim utknięcie pociągu w śnieżnych zaspach.  Poirot po odsłonięciu całej intrygi postanawia jednak nie wydawać morderców. Zdaje się rozumieć ich lojalność w stosunku do rodziny Armstrongów oraz potrzebę samodzielnego wymierzenia sprawiedliwości, skoro nie zrobili tego śledczy. Detektyw decyduje się na przedstawienie policji wersji o niezidentyfikowanym mordercy, któremu niepostrzeżenie udało się zbiec po morderstwie. Nikt poza wtajemniczonymi nie poznaje więc prawdziwych okoliczności śmierci Ratchetta.",
        "Author": "Agatha Christie",
        "ReleaseDate": "1934",
        "Genre": "Kryminał, Thriller"
    },
    {
        "title": "Nana",
        "content": "\\hStreszczenie szczegółowe\\h \\hI.\\h Akcja rozpoczyna się o godzinie 21.00 w dzień premiery Jasnowłosej Wenus w paryskim teatrze Variétés. Dwaj, przybyli zbyt wcześnie kuzyni: Hektor de la Faloise oraz dziennikarz Figaro Fauchery przyglądają się powoli wypełniającemu teatr tłumowi. Wszystkie miejsca zostały wyprzedane, a to dzięki widniejącemu na plakacie imieniu Nana. Nowa, nieznana aktorka budzi ciekawość w umysłach\nwszystkich Paryżan. Fauchery i la Faloise są zainteresowani tym bardziej, że dyrektor teatru Bordenave zapytany o jej talent wokalny stwierdza: „Toż to istna wrona”. Początkowo sztuka nie całkiem odpowiada znudzonej widowni. Wszyscy czekają w zniecierpliwieniu na Nanę, która gra rolę Wenus. Gdy wreszcie to następuje, większość zgromadzonych osób czuje się\nrozczarowana, gdyż rzeczywiście Nana nie potrafi śpiewać. Jednak z upływem czasu, aktorka zyskuje uznanie wszystkich widzów, a to dzięki wrodzonemu urokowi i zmysłowej urodzie. W trzecim akcie Nana\nwystępuje nago, dzięki czemu sztuka zostaje uznana za sukces, a ona sama staje się przedmiotem pożądania wszystkich mężczyzn. \\hII.\\h Dzień po premierze Jasnowłosej Wenus był dla Nany zarazem bardzo szczęśliwy, jak i niezwykle uciążliwy. Od samego rana pod jej drzwiami koczowali wielbiciele, a gońcy przynosili bukiety pięknych kwiatów. W Figaro Nana przeczytała artykuł, w którym Fauchery wypowiadał się przychylnie na jej temat. Około godziny piętnastej Nana wychodzi do jednego z „klientów”. Zarobione w ten sposób pieniądze zabiera pani Lerat, ciotka Nany. Przeznaczono je na wykupienie od mamki syna Nany. Ludwiś przyszedł na\nświat, gdy jego matka miała 16 lat. Po powrocie Nana zastaje u siebie hrabiego Muffata i markiza de Chouard, którzy przyszli ją odwiedzić pod przykrywką kwesty na ubogich. Kolejnym gościem jest Jerzy Hugon, młodzieniec, który oglądał ją poprzedniego dnia w teatrze. Z prośbą o widzenie pojawia się również\nbankier Steiner (kochanek aktorki Róży Mignon), ale nie zostaje przyjęty, gdyż Nana postanawia w ten sposób powiększyć jego pragnienie spotkania z nią. \\hIII.\\h We wtorek o godzinie 22.00 w salonie hrabiny Sabiny Muffat de Beauville zebrało się kilkanaście osób. Byli wśród nich: bankier Steiner, hrabia Muffat i markiz de Chouard, pan Venot, Jerzy Hugon, Fauchery, Hektor de la Faloise i Vandeuvres oraz kilka kobiet. Od początku wieczoru panowie Vandeuvres oraz Fauchery rozmawiają na temat kolacji, mającej się odbyć następnego dnia o północy w mieszkaniu jakiejś kobiety. La Faloise nie będąc zaproszonym na to spotkanie usilnie stara się dowiedzieć, kim jest wzmiankowana kobieta. Okazuje się, że chodzi o Nanę, która sprasza do siebie najbardziej liczących się mężczyzn. Fauchery oraz Vandeuvres postanawiają zwerbować na spotkanie jak najwięcej kobiet. Fauchery próbuje również (na żądanie Nany) zaprosić hrabiego Muffata, ale ten, znany ze swego purytańskiego stylu życia, zdecydowanie odmawia. Ludzi obecnych w salonie można podzielić na dwie części. Grupa składająca się z kobiet oraz kilku mężczyzn (pan Venot, hrabia Muffat de Beauville, i in.) rozmawiają na temat polityki, muzyki, sztuki. Steiner, Jerzy, la Faloise, a zwłaszcza Fauchery i Vandeuvres, toczą dysputy o wyraźnie erotycznym. \\hIV.\\h Na kolację u Nany zaproszonych było dwadzieścia pięć osób. Ostatecznie jednak liczba ta osiągnęła niemalże swoją dwukrotność. Zaproszenie mężczyźni przyprowadzili ze sobą towarzyszki: Klarysę Besnus,\nBlankę de Sivry, Lucy Stewart, Karolinę Hèquet, Tanię Nènè, Marię Blond, Gagę oraz inne kobiety, które łączyła jedna wspólna cecha - wątpliwa reputacja. Nana przez cały wieczór liczyła na przyjście hrabiego Muffata, ale ten, zgodnie z zapowiedzią, nie pojawił się. W tej sytuacji aktorka skierowała swe wdzięki w stronę Steinera, który znany był z tego, że często się zakochiwał, a gdy się to już stało, potrafił wydać ogromne sumy na kobietę, która wpadła mu w oko. \\hV.\\h Dnia, w którym Jasnowłosa Wenus została wystawiona po raz trzydziesty czwarty, w jednej z lóż zasiadł sam książę Szkocji. Razem z nim przedstawienie oglądali hrabia Muffat i markiz de Chouard. W trakcie przerwy książę zapragnął pogratulować Nanie wspaniałej gry i razem z towarzyszami pojawił się za kulisami. Książę, jak się szybko okazało, był mężczyzną nawykłym do dobrej zabawy i\nobdarzonym sporym poczuciem humoru. Znalazłszy się w garderobie Nany z przyjemnością pił z aktorami szampana postawionego przez Fontana, który tego dnia obchodził imieniny. Odwiedziny księcia i jego świty zaskoczyły Nanę w trakcie zmiany stroju. Przez chwilę kobieta udawała zawstydzoną, ale ostatecznie przyjęła mężczyzn w samych majtkach i skąpym staniku. Obecność\npółnagiej kobiety szczególnie silnie zadziałała na hrabiego Muffata, który prowadząc cnotliwe i religijne życie widział w Nanie tylko źródło grzechu. Wędrówka po korytarzach teatru Variétés obudziła w hrabim nieznane mu wcześniej pożądanie. Rezultatem tego, był niespodziewany pocałunek, jaki hrabia, złożył na nagim karku Nany. Kobieta, która od dawna wyczekiwała na ten moment,\nzaprosiła hrabiego na wieś, do domu, który kupił dla niej Steiner. \\hVI.\\h W wrześniu hrabia Muffat wraz ze swoją żoną Sabiną i córką Stellą wyjechał na wieś do posiadłości matki Jerzego, pani Hugon. Na miejscu okazało się, że w pobliżu znajduje się Mignotte, majątek zakupiony przez Steinera dla Nany. Sama aktorka miała tam zawitać w ciągu następnych kilkunastu godzin. Wiadomość ta szczególnie silnie podziałała na hrabiego i Jerzego. Wieczorem Jerzy uciekł ze swego pokoju, udał się do Mignotte i spędził z Naną tę i kilka kolejnych nocy. Sytuacja ta powtarzała się aż do dnia, gdy Nana wraz z przybyłym z Paryża towarzystwem wybrała się do znajdujących w się w pobliżu ruin opactwa i pani\nHugon zauważyła swego syna jadącego z Naną jednym powozem. \\hVII.\\h Trzy miesiące później, Nana znudzona nienasyconym Muffatem, który na dodatek dawał jej za mało pieniędzy, związała się potajemnie z Fontanem, aktorem. W tym samym czasie w prasie ukazał się artykuł Fauchery'ego „Złota mucha”, w którym autor nakreślił metaforyczny obraz pięknej kobiety jako muchy, która wywodząc się z pijackiego półświatka, odziedziczyła po przodkach zepsutą krew i „nerwowe zboczenie\nseksualne”. Przez nią zepsucie szerzy się wśród arystokracji. Pewnego dnia, będąc w restauracji z Muffatem, Nana spotkała dawno niewidzianego kompana Dagueneta, który zdradził jej, że Fauchery sypia z uchodzącą dotychczas za wzór cnoty żoną Hrabiego. Jeszcze tej samej nocy, Nana chcąc się ostatecznie pozbyć Muffata ze swego łoża, zdradziła mu tajemnicę zdrady jego żony. Hrabia resztę nocy spędził pod oknem Faucherego, pełen wstrętu do siebie i sytuacji, w jakiej się znalazł. \\hVIII.\\h Po rozstaniu z hrabią Muffat Nana zamieszkała z Fontanem we wspólnie urządzonym mieszkaniu na Montmartrze. Kobieta zerwała wszelkie kontakty ze swoimi znajomymi. Ich szczęście nie trwało jednak długo. Po kilkunastu tygodniach była aktorka, pozbawiona środków do życia i dotkliwie bita przez swego towarzysza musiała wrócić na ulicę. Jej wierną towarzyszką\nokazała się Satin, znajoma z dawnych czasów, która mieszkała w pobliżu. Pewnego dnia, gdy Fontan, sprowadziwszy sobie inną kobietę, nie wpuścił Nany do mieszkania, obie kobiety szukały schronienia w pewnym hoteliku. Niestety nie dane im było długo cieszyć się spokojem. W\ntrakcie urządzonej przez policję obławy na prostytutki Satin została aresztowana, zaś Nana, która schroniła się za oknem, cudem uniknęła tego samego losu. \\hIX.\\h W teatrze Variétés trwały przygotowania do premiery Małej diuszessy. Chodziły słuchy, że w roli kokoty Geraldyny ma wystąpić Nana. Niestety jej kaprysem było zagrać tym razem osobę przyzwoitą. Pojawienie się Nany w teatrze zeszło się z jej ponownym spotkaniem z hrabią Muffatem, który choć w ostatnim czasie sypiał z Różą Mignon, nie mógł zapomnieć o swej pierwszej kochance. Marząc o roli księżnej Nana wymusiła na hrabim Muffacie obietnicę wyproszenia dla niej tej posady u dyrektora teatru. W zamian za tę przysługę obiecała\nzamieszkać w zakupionym dla niej pałacu i ślubowała, że Muffat będzie miał ją na wyłączność. Bordenave, którego teatr znajdował się w trudnej sytuacji finansowej, z chęcią zgodził się na propozycję hrabiego, gdyż liczył na pożyczkę. Pomimo wielkich chęci Nanie nie udało się sprostać roli\nksiężnej. Sztuka okazała się klapą, a sama aktorka, wyśmiana przez publiczność i poniżona przed całym Paryżem, po trzech przedstawieniach rzuciła teatr. \\hX.\\h Żyjąc w wynajętym przez Muffata pałacu, Nana otaczała się tylko luksusowymi rzeczami. Rozgłos, jaki zdobyła w ten sposób w Paryżu, równał się sławie prawdziwych księżnych. Początkowo Nana sumiennie wypełniała złożoną hrabiemu obietnicę, że będzie miał ją na wyłączność, ale dość szybko okazało się, że stałymi bywalcami sypialni Nany byli Vandeuvres, Jerzy Hugon i jego\nbrat Filip oraz Satin, która zamieszkała razem z Naną w pałacu. Życie w luksusie, choć zadowalało Nanę, nie czyniło jej szczęśliwą. W swych myślach wciąż wracała do wizji życia w samotności i skromnym ubóstwie gdzieś na uboczu i do wspomnień spędzonego w nędzy\ndzieciństwa. Ogromne sumy, jakie hrabia łożył na jej utrzymanie stopniowo uszczuplały jego majątek, aż w końcu Muffat zmuszony został do zaciągnięcia 100 tys. franków pożyczki. \\hXI.\\h Pewnej niedzieli na torze wyścigowym w Lasku Bulońskim rozgrywały się wyścigi o Grand Prix de Paris. Nana zabrawszy ze sobą syna Ludwisia udała się tam w towarzystwie Filipa i Jerzego Hugon. Bogactwo ekwipażu Nany wzbudzało podziw i zazdrość nie tylko wśród ubogich mieszkańców Paryża, którzy tłumnie wypełnili okolice toru, ale także doprowadzało do szaleństwa osoby z najwyższych kręgów.\nWyścigi konne zakończyły się wielkim skandalem. Koń ze stajni Vandeuvresa, który na cześć Nany został nazwany jej imieniem, ukończył wyścig na pierwszym miejscu. Kłopot polegał na tym, że klacz ta\nwymieniana była jako najgorszy spośród startujących wierzchowców. Vandeuvres wiedząc, że jedynie wielka wygrana może uchronić go od bankructwa celowo przez dwa lata zatajał zdolności swego konia, by\nostatecznie, korzystając z wysokich współczynników, postawić na niego wszystkie pieniądze, jakie udało mu się zdobyć. Niestety, gdy tajemnica się wydała, właściciel konia podpalił swoją stajnię i\nspłonął wraz ze swymi wierzchowcami. \\hXII.\\h Pewnego dnia Nana leżąc w łóżku z hrabią, zaczęła rozmowę na temat swoich obaw dotyczących życia. Dwa dni później Nana poroniła. Od trzech miesięcy była w ciąży, ale dotychczas udawało się jej\ndoskonale ukrywać swój stan. Zdarzenie to zbiegło się z innym nieszczęściem. Muffat otrzymał właśnie list, w którym znajdowały się niezbite dowody na to, że żona hrabiego Sabina, zdradza swego męża z dziennikarzem Fauchery'm. Muffat widział tylko jedno wyjście z tej sytuacji: separację, ale dzięki argumentom Nany, która z obawy o wielki skandal, nalegała na nieujawnianie zdrady Sabiny, hrabia zgodził się pogodzić z żoną i\ntolerować jej wybryki. Hrabina Muffat, która w ciągu ostatnich miesięcy zmieniła się nie do poznania (z pobożnej dewotki przekształciła się w światową damę otaczającą się luksusem, a z wiernej żony w kochankę Fauchery'ego), urządziła w przebudowanym niedawno pałacu przyjęcie z okazji zaręczyn swej córki i Dagueneta. \\hXIII.\\h Pod koniec września hrabia złożył Nanie niespodziewaną wizytę i zastał ją w łóżku z Jerzym. W tym momencie Muffat zdał sobie sprawę, że jest zdradzany z tymi, których Nana nazywała swoimi „przyjaciółmi”, ale nie był w stanie nic z tym zrobić, gdyż postawiono przed nim ultimatum: albo się z tym pogodzi, albo\nmoże na zawsze opuścić dom Nany. Pewnego dnia Nanę odwiedził Filip Hugon. W trakcie rozmowy, jaka się między nimi wywiązała, mężczyzna zaproponował kobiecie małżeństwo. Spotkanie to obserwował z ukrycia Jerzy. Sam także poprosił\nNanę o rękę, a spotkawszy się z odmową, wbił sobie na jej oczach w pierś nożyczki. Jerzy i Filip byli pierwszymi ofiarami Nany. Młodszy z braci zmarł po kilku tygodniach, zaś starszy został zamknięty w więzieniu za kradzież z kasy pułku, w którym służył, 12 tys. franków, które trafiły później do ciągle nienasyconej Nany. W ten sam sposób doszło do całkowitego bankructwa Steinera i la Faloise, którzy zrujnowali się wydając wszystko, co mieli na zachcianki swej kochanki. Podobnie wysysani z pieniędzy byli Muffat i Fauchery. \\hXIV.\\h Nagle Nana zniknęła. Sprzedawszy wszystko, co miała, kobieta opuściła Francję i jak głosiły plotki udała się do Kairu. Nikt nie był w stanie stwierdzić, co się z nią naprawdę stało. Jedni mówili, że\nzwiązała się z wicekrólem, inni, że została kochanką jakiegoś rosyjskiego księcia. Wszystkie te historie miały wspólny mianownik. Były nim wieści o ogromnych bogactwach, jakie gromadziła była\nkochanka Muffata. W lipcu jak grom gruchnęła wieść o powrocie Nany. Kobieta pokłóciwszy się ze swoim Rosjaninem wróciła do Paryża przywożąc ze sobą mnóstwo kosztowności. Zostawiwszy wszystko na dworcu udała się do\nswej ciotki Lerat, aby zobaczyć synka. Ludwiś chory na ospę zmarł na oczach matki następnego dnia, a sama Nana zapadła na tę samą chorobę. Wszystkie dawne znajome zgromadziły się wokół łoża śmierci Nany, ale jej dawni kochankowie w obawie przed ospą nie chcieli nawet wejść do budynku, w którym przebywała. Dawna piękność umierała wśród\nokrzyków „Na Berlin” rozlegających się z okazji powzięcia przez rząd Francuski decyzji o przystąpieniu do wojny z Prusami. Ospa zmieniła Nanę nie do poznania. Ta, która uchodziła za największą\npiękność Paryża, po śmierci zupełnie zatraciła swą dawną urodę: jej zaropiała i pokryta strupami twarz w niczym nie przypominała twarzy dawnej Nany.",
        "Author": "Émile Zola",
        "ReleaseDate": "1880",
        "Genre": "Powieść realistyczna, Naturalizm"
    },
    {
        "title": "Nie lękajcie się! Rozmowy z Janem Pawłem II",
        "content": "\\hStreszczenie szczegółowe\\h OSOBAAndré Frossard rozpoczyna rozmowę z Janem Pawłem II od historii życia Karola Wojtyły. Papież podkreśla swoją niechęć do koncentracji na jego osobie, ale godzi się na ujawnienie informacji, których próżno szukać w skrótach biograficznych. Na początku mówi o dzieciństwie naznaczonym utratą. Chodzi o matkę, która długo chorowała, jak i siostrę, która zmarła niedługo po urodzeniu. Mówi także o spełnionym marzeniu matki, by jej synowie zostali lekarzem i księdzem. Niestety brat również zmarł młodo, kiedy jako lekarz zaraził się szkarlatyną. Kluczową postacią stał się więc ojciec, który po utracie większej części rodziny pogłębił swoje życie duchowe, co nie pozostało bez wpływu na papieża. Ojciec jednak także odszedł szybko – zmarł w czasie II wojny światowej. Papież wspomina trudny okres podwójnej okupacji niemiecko-rosyjskiej, pracę w kamieniołomach, potem w fabryce. Mówi także o powołaniu, które przyszło stosunkowo późno, mimo że wiele osób zakładało, że w jego przypadku tak właśnie będzie. Wojtyła wspomina o przerwanych przez okupację studiach z filologii polskiej na Wydziale Filozoficznym Uniwersytetu Jagiellońskiego, umiłowaniu słowa, które zaprowadziło go później do Teatru Rapsodycznego, gdzie ukonstytuowało się w nim przekonanie o powołaniu do stanu kapłańskiego. Mówi przy okazji sporo o porozumieniu z młodymi, o szacunku do miłości, jaka łączy kobietę i mężczyznę, o doniosłej roli rodziny i macierzyństwa. Papież opowiada o historii tajnego seminarium kapłańskiego, które istniało w trakcie okupacji. Docenia rolę nauczycieli – świeckich i kościelnych – jakich spotkał na swojej drodze. Mówi także o roli studiów filozoficznych, które pozwoliły mu na uformowanie swojego światopoglądu. Pojawiają się także istotne wzory osobowe dla Jana Pawła II: św. Franciszek z Asyżu, brat Albert Chmielowski oraz ks. Francis Trochu, proboszcz z Ars. Jan Paweł II więcej mówi o swojej funkcji niż osobie. Podkreśla doniosłe znaczenie Soboru Watykańskiego II, którego był uczestnikiem. O swoim wyborze na stolicę Piotrową mówi jako zwrocie Kościoła w stronę tradycji, której symbolem jest właśnie Piotr „przychodzący z daleka” tak, jak Karol Wojtyła „z Polski”, z przedmurza chrześcijaństwa, z narodu tułaczego. Ostatnia część poświęcona jest dynamice wiary papieża, jej naturalności, ale i konsekwentnej upartości. W końcu Jan Paweł II przyznaje, że u niego wiara i powołanie miało zawsze charakter „czynny”, nigdy więc nie myślał o życiu zakonnym.  WIARAPapież przywołuje historię spotkania z młodzieżą w Paryżu, kiedy młody człowiek, deklarujący się jako ateista, zadał mu pytanie: „Ojcze Święty, w kogo wierzysz? Co jest warte daru naszego życia i kim jest ten Bóg, którego wielbisz?”, na które wtedy nie zdążył odpowiedzieć. Pytanie to staje się pretekstem do rozmowy o istocie wiary, o której nie da się szybko i prosto dyskutować. Wiara dla papieża nie jest tylko przyjęciem założenia o istnieniu Boga, ale i odpowiedzią na to Boże Słowo. Wiara zakłada więc interwencję obecności Boga w sferę myśli i woli człowieka. Wiara bowiem nie oznacza źle rozumianego dogmatyzmu. Wiara jest dobrowolną i świadomą odpowiedzią umysłu na słowo Boga Żywego. I tak, zdaniem Jana Pawła II, wygląda nawrócenie, które zmienia orientację światopoglądową i pozwala odkrywać inną „geografię” świata. Papież, odpowiadając o tym, odwołuje się do zapisu doświadczenia nawrócenia samego André Frossarda, który napisał o tym książkę („Spotkałem Boga”). Mówi przy okazji o wierze odziedziczonej i przejętej od rodziców, która stała się jego udziałem. Mówi o poznaniu Boga przez wiarę i rozum. Rosnący problem agnostycyzmu religijnego polega, zdaniem papieża, na podporządkowywaniu problematyki ontologicznej (dotyczącej istoty rzeczy) problematyce epistemologicznej (skupionej na sposobie poznania). Ponieważ Boga nie można dotknąć ani zobaczyć, podważa się możliwość mówienia o jego istocie, a to błąd. To wynik odcięcia człowieka współczesnego od tego, co pozamaterialne, do czego powrót chce zainicjować papież. Źródłem Objawienia ma być przede wszystkim Pismo Święte, dlatego tak ważny jest powrót do jego lektury. Tutaj papież przechodzi do mówienia o obecności Boga jako warunku ludzkiej historyczności, która pozwala zatrzymywać przeszłość, uwieczniać istotę ludzką i przemijać, zachowując tożsamość. To w ludzkiej tożsamości, w człowieku, „na wzór i podobieństwo Boga” kryje się sam On. Odkrycie tego, pozwala na wychodzenie człowieka ku Bogu. Wiara jednak dla papieża zawsze pozostaje w najściślejszym związku z Objawieniem. W tym sensie jest ona również darem Boga, który pozwala nam odpowiedzieć na swoją obecność, odkryć ją wokół siebie. Ona umożliwia powierzenie się Bogu i twórczą odpowiedź na powołanie do wiary, która przejawia się w naszej codziennej aktywności. Czyny człowieka, według papieża, sięgają̨ dużo dalej niż jego otoczenie, krąg społeczny lub polityczny. To, co robię, dobrego lub złego, innemu człowiekowi – robię przede wszystkim Chrystusowi. Ewangelia jest zaś olbrzymim źródłem mobilizacji dla tych, którzy chcą zwalczać zło na świecie.  OBYCZAJERozmowa na ten temat rozpoczyna się od refleksji dotyczącej spójności osoby papieża i jego ogromnej popularności. Jego stabilność jest czymś nieoczekiwanym w świecie bardzo dynamicznym i zmiennym, w którym próby ograniczania wolności ludzkiej kojarzone są natychmiast z panującym na Wschodzie systemem totalitarnym. Pojawia się więc pytanie, jak dalece Kościół ma prawo interweniować w życie wolnej przecież jednostki.Papież odpowiada, że moralność jest rodzajem napięcia o charakterze duchowym, definiującym całą złożoną podmiotowość człowieka. Jan Paweł II uważa, że człowieczeństwo oznacza wezwanie do przekraczania siebie w sobie samym. Jego zdaniem chodzi o przekraczanie własnych granic, aby pójść dalej i wyżej. Zwraca także uwagę na odróżnienie języka filozofii świadomości, która zajmuje się uczuciami, emocjami, stanami podmiotu, od filozofii bytu, która próbuje odpowiedzieć na pytanie, czym jesteśmy.Na pytania dotyczące miejsca Kościoła we współczesnym świecie, odpowiada zwracając uwagę na niebezpieczeństwa tkwiące w materializmie praktycznym, który w XX wieku, jego zdaniem, funkcjonuje na zasadzie serii impulsów i atrakcji, jakimi wartości zmysłowe i doczesne atakują sferę pożądań i afektów człowieka. Jednocześnie podkreśla, że totalitaryzm, jako cel sam w sobie, nieustannie również próbuje zniewolić człowieka i odciąć go od jego głębi, podobnie jak robią to różnego rodzaju „atrakcje”. Jan Paweł II uważa zaś, że człowiek jest wolny tylko w ten sposób, w który myśli o swojej wolności. Jednocześnie zaś rozumie swoją wolność jedynie na tyle, na ile jest wolny. Ta dwukierunkowość wolności zakłada, że jest ona ściśle powiązana ze zdolnością do poznawania świata. I w tym sensie Kościół, zdaniem papieża, nie jest opresyjny wobec człowieka, ponieważ nie stara się go ograniczać, a pozwala mu przejść od poznania do działania i się samo ustanowić. Zdaniem Jana Pawła II Bóg jest ostatecznym gwarantem ludzkiej wolności, ponieważ to on ocala człowieka od determinizmu. Kościół zaś afirmuje prawdziwą wolność człowieka, jednocześnie stając się pośrednikiem i pomocą w poznaniu. Na pytania o zmianę etyki chrześcijańskiej pod wpływem rozwoju nauk, papież odpowiada, że Kościół uważnie śledzi dokonania naukowe, ponieważ mogą one wpływać na zmianę oceny moralnej czynów konkretnego człowieka, ale nie zmienią koncepcji moralności samej w sobie. Moralność ostatecznie jest bowiem sprawą sumienia i decyzji wnętrza ludzkiego. Jeśli nauka pokazuje, że coś jest niezależne od nas, może to zmieniać kwalifikację oceny moralnej konkretnego czynu, ale sama moralność pozostaje niezmienna. Kościół nie wchodzi w spór, jaki jednostka (w swoim sumieniu) wchodzi sama ze sobą. Kościół jest jedynie pośrednikiem w dialogu, jaki ludzkie sumienie toczy z Chrystusem.Na koniec tego rozdziału Frossard rozmawia z Janem Pawłem II na temat rodziny i jej ogromnie doniosłej roli w życiu i Kościele, w budowaniu jego wspólnoty. Papież wskazuje na ważną rolę kobiety w życiu społeczeństwa i Kościoła, podkreśla doniosłość małżeństwa, a także chrztu dzieci, których chrzest jest naturalnym wynikiem ukonstytuowania się małżeństwa i rodziny w Kościele. Za bezzasadne traktuje więc pomysły przesuwania sakramentu chrztu na późniejszy etap życia człowieka (oczywiście poza uzasadnionymi wyjątkami). KOŚCIÓŁ Frossard rozpoczyna ten rozdział od przypomnienia ewolucji, jaką, jego zdaniem, kościół przeszedł przez jeden wiek, kiedy to w 1870 roku upadło jako takie państwo papieskie i we władzy Kościoła pozostał tylko Watykan do lat 80. XX wieku. Chodzi tutaj jednak nie o osłabienie polityczne, a o zmianę ceremoniału, o stopniową rezygnację z pompy, z jaką jeszcze przed wiekiem wiernym prezentowali się papieże. Frossard zwraca uwagę na stopniowe upraszczanie ceremoniału, w którym Jan Paweł II także (i to w znaczący sposób) wziął udział. To zaś rodzi pierwsze pytanie, o to, gdzie obecnie jest Kościół, jakie zajmuje miejsce, co oznacza, że sytuuje się po stronie biednych. I czy Kościół może być pośrednikiem między biednymi i bogatymi, a jeśli to posłannictwo się nie uda, to co wtedy. Papież odpowiada fragmentami swojego przemówienia wygłoszonego podczas pielgrzymki do Rio de Janeiro. Odwołując się do ośmiu błogosławieństw, podkreśla, że Kościół zawsze stoi po stronie ubogich, bo oni też są najbardziej otwarci na drugiego człowieka. Podkreśla jednak, że jest głową Kościoła uniwersalnego, który mówi do każdego. Podkreśla, że bogactwo to też zobowiązanie, wiedza to obowiązek dzielenia się nią. Chodzi bowiem zawsze o to samo: aby służyć innym. Jan Paweł II wprost zwraca się do rządzących, którzy stoją przed wyzwaniem sprawiedliwości, ochrony najuboższych, uczciwego podziału dóbr i tworzenia państwa, które chroni. Kościół jest strażnikiem koncepcji sprawiedliwości społecznej, której źródłem jest sama Ewangelia. To wszystko rodzi pytania Frossarda o naturę kapłaństwa, jego istotę i potencjalną samotność. Dla Jana Pawła II Chrystus w Ewangelii, szczególnie w Ostatniej Wieczerzy, prezentuje się jako sługa, i takimi sługami Ewangelii czyni Apostołów, których następcami są księża. Papież definiuje także ofiarę jako największy dar oblubieńczej miłości, której symbolem jest Ukrzyżowany Chrystus.Papież obala mit samotności księży, ponieważ pokazuje, jak mocno osadzeni są oni w samej wspólnocie, w Kościele, w Chrystusie. Posługa, którą niosą, nie pozwala im być samotnymi. Są bowiem wśród ludzi i dla ludzi. Celibat postrzega on jako znak oczekiwania na Oblubieńca. Jedynego Oblubieńca, z którego początek bierze każda miłość. Papież wyraźnie podkreśla także rozdzielność Kościoła i jakiejkolwiek formy polityki. Przypomina tutaj rozmowę Chrystusa z Piłatem, stwierdzając, że ustanowione wtedy przez Chrystusa rozróżnienie nadal jest żywe, mimo że historia zna moment, kiedy relacje państwa i kościoła splatały się zbyt mocno. Jest jednak jednocześnie przekonany, że do pewnego stopnia z Ewangelii można wyprowadzić politykę, rozumianą przede wszystkim tak, jak chciał tego Arystoteles, czyli jako etykę społeczną. Nie miesza się jednak Kościół do sprawowania władzy, a tak dzisiaj najczęściej niestety przede wszystkim rozumie się politykę. Mówiąc o historii, podkreśla, że Bóg jest obecny w historii, ale przede wszystkim jako ten, który tworzy historię człowieka w najbardziej wewnętrznym wymiarze, historię zbawienia, co ustawia perspektywę zupełnie inaczej, niż popularny materializm historyczny, bilans zysków, strat, dominacji i podległości. W rozmowie dotyczącej relacji między Kościołem a współczesnością papież bardzo mocno kładzie nacisk na konieczność ewangelizacji i katechezy odpowiadającej jednak na wyzwania świata i dynamicznie zmieniający się obraz nowoczesności. Chodzi o dostosowanie się do tych, do których się przemawia, dostrzeżenie ich perspektywy, problemów, bolączek i opowiedzenie o Bogu tak, aby mogli go oni zobaczyć.  Wraca także uwagę na ogromnie istotny, wewnętrzny wymiar sakramentów, ale i myślenie o sakramentalnym wymiarze Kościoła, został on bowiem na sakramencie przecież zbudowany. To sakramenty pozwalają bowiem odkryć ciało mistyczne Chrystusa, co pozwala także jeszcze inaczej spojrzeć na Kościół jako wspólnotę. Istotne jest dla papieża przywrócenie u jak największej liczbie chrześcijan świadomości i głębokiego znaczenia mszy świętej i obcowania z Ciałem Chrystusa. Papież dużo uwagi przywiązuje do misji Kościoła we współczesnym świecie. Dostrzega zagrożenia, przekonuje jednak, że wspólnota wiernych uczestniczy w misji Chrystusa – kapłana, proroka i króla. Uczestnictwo oznacza również świadczenie. Świadectwa wiary można bowiem wymagać od każdego chrześcijanina, w każdym momencie, ponieważ świadczy się nie tylko słowami, ale całym swoim życiem. Jan Paweł II zdaje się wyraźnie dostrzegać ten misyjny wymiar Kościoła. Jednocześnie ujawnia świadomość zagrożenia, jakim dla wspólnoty są systemy totalitarne, materialistyczne, różnego rodzaju niebezpieczne ideologie. Dlatego też bardzo mocno akcentuje rolę Kościoła w walce o jedność chrześcijan. To jedna z jego najważniejszych misji. Odejść od walki, a zastąpić ją dążeniem do zasypywania przepaści niezrozumienia i braku wzajemnego szacunku. Dążyć do jedności chrześcijan, być otwartym tak na prawosławnych, jak i protestantów, razem budować opór wobec zagrażających istocie człowieka ideologii. ŚWIAT Rozmowa Frossarda i Jana Pawła II rozpoczyna się od dostrzeżenia upadku wiary, także wiary w humanizm, postęp człowieka we współczesnym świecie. Frossard pyta więc papieża, czy w tym świecie nie trzeba więc mocniejszej ewangelizacji, bardziej wprost, jednoznacznej. Papież jeszcze raz podkreśla rolę katechezy i ekumenizmu, jednocześnie wskazując, że świadczenie o Jezusie odbywa się każdego dnia, u każdego katolika. Krzyczenie o Bogu nie zawsze przynosi zaś dobre rezultaty, ponieważ wiarę najczęściej spektakularnie tracili ci, którzy o niej najgłośniej krzyczeli. Papież zdaje się zwolennikiem czynienia świadectwa, a nie tylko mówienia o wierze. Jan Paweł II zwraca uwagę na krzyż, jako symbol tego, że świat od początku był przeciwko Jezusowi, przeciw prawdzie i drodze, którą ten ze sobą przyniósł. Jednocześnie podkreśla, że ten sam Krzyż jest symbolem tego, że został on w świecie, cały czas jest w nim obecny i trwa. Z wiarą jest podobnie – część ludzi jej nie chce, natomiast z drugiej strony ma w sobie ogromne jej pragnienie. Jan Paweł II nie zgadza się na proste przejście między kontemplacyjnym średniowieczem a współczesnością, która jest mgławicowa i zmierza ku katastrofie. Podkreśla, że przede wszystkim trzeba sobie uświadomić różnorodność światów, choćby tych dotyczących Europejczyka i mieszkańca Ameryki Południowej. Papież wskazuje na potrzebę otwarcia się Kościoła na wszystkie te światy, uczynienia go bardziej „ludzkim”, dostrzegania wielkiej ewolucji, jaką przechodzi w bardzo dynamicznym tempie współczesny świat. Jan Paweł II jest przekonany, że współczesny świat jest zarazem mocny i słaby, zdolny zarówno do najlepszego jak i do najgorszego. Dzisiaj  ma bowiem otwartą drogę do wolności i do niewolnictwa, do braterstwa i nienawiści, rozwoju i zacofania. Szala wyboru jeszcze się nie przeważyła. Dlatego tak ważne jest dla niego umacnianie i utwierdzanie w wierze wszystkich braci i sióstr. Papież tłumaczy się także z pytania o jego nadmiarową aktywność, jeśli chodzi o pielgrzymowanie. Przywołuje tutaj Pawła VI jako papieża, który pierwszy tak wyraźnie włączył tę aktywność do swojego pontyfikatu. Mówi jednak także i o osobistych doświadczeniach, wizytacji biskupich, które utwierdziły go w przekonaniu, że nawiedzanie to jeden z najważniejszych elementów posługi kapłańskiej. Papieskie pielgrzymowanie, gromadzenie wspólnoty wierzących, wspólne celebrowanie Święta to więc logiczna konsekwencja połączenia własnych doświadczeń i nauki wyniesionej od poprzedników, tak Pawła VI, jak i Jana XXIII. Pojawia się dyskusja na temat znaczenia pielgrzymek do Polski, Francji, Brazylii. Papież wspomina także zaskakująco dobre przyjęcie, jakiego nie spodziewał się w Anglii. Odnosząc się do miejsca Kościoła we współczesnym świecie, papież podkreśla, że Ewangelia nie jest ideologią, a także że nie odpowiada jej też żaden ustrój polityczno-społeczno- ekonomiczny. Nigdy bowiem nie jest ona ograniczona do doczesności. Nie jest więc „trzecią drogą”, a jedynym sposobem pełnego istnienia człowieka, które przekracza materialne „tu i teraz”.  Kościół ma zaś pomóc wejść na tę drogę Ewangelii, a także w niej wytrwać. Krytycznie patrzy zarówno na kapitalizm, jak i socjalizm, wskazując, że prawdziwe wyzwolenie człowieka wymaga głębokich i trwałych przeobrażeń́ w sposobach myślenia, wartościowania, działania. Papież widzi jednak próby podniesienia się ludzkości, choćby po dramacie II wojny światowej. Ustanowienie „Karty Praw Człowieka” uznaje za wydarzenie bardzo doniosłe, które stanowi dowód odnajdywania drogi. Natomiast podkreśla, że jest to dopiero początek walki o zejście z tragicznego kursu, jaki ludzkość obrała za sprawą materializmu i jeszcze wiele spraw, nierówności, problemów, tragedii wspólnot oraz społeczeństw jest do rozwiązania i dotyczy to całego świata. Docenia pracę, jaką na rzecz walki z cierpieniem i nierównościami, zagrożeniami dla życia ludzkiego toczy ONZ, FAO, UNESCO i wiele innych organizacji. Papież zwraca uwagę choćby na klasę robotniczą, w stronę której kościół powinien także skierować część swojej uwagi. Ostatnia rozmowa poświęcona jest lękom i strachom współczesnego człowieka. Jan Paweł II identyfikuje, że ze wszystkich ich najbardziej niebezpieczny i znamionujący XX wiek jest lęk przed zaangażowaniem. Wyleczyć z niego może właśnie wiara i przebywanie w Bogu. ZAMACH 13 maja 1981 roku – zamach na papieża Jana Pawła II, którego dokonał Ali Agca, to temat, wokół którego koncentruje się ostatnia część rozmów, zamykających książkę Frossarda „Nie lękajcie się”. W przeciwieństwie do pozostałej części tutaj Frossard nie rozmawia przede wszystkim z Papieżem, a innymi osobami: Polką, która była na placu św. Piotra w momencie zamachu, kardynałem Stanisławem Dziwiszem, profesorem Tresaltim, który przyjmował papieża w klinice Gemelli, profesorami  Crucittim i Mannim, którzy operowali papieża, a także opiekującą się nim siostrą ze zgromadzenia „Maria Bambina”. Opowieści dotyczące zamachu rekonstruują wiele szczegółów: od szoku i niedowierzania na placu Świętego Piotra, przez ogromną determinację lekarzy, którzy robili wszystko, aby uratować papieża, późniejsze modlitwy, oczekiwanie na powrót do zdrowia, kolejne zakażenie, drugą operację, po wspólne świętowanie z wiernym powrotu do zdrowia 15 sierpnia, w święto Wniebowzięcia. Wszyscy podkreślają, że to, co się wydarzyło, było cudem: to, że kula nie uszkodziła żadnego kluczowego organu, że udało się wykryć wirusa i go zwalczyć, w końcu przywrócić papieżowi sprawność dzięki drugiej operacji. Pojawia się także wiele uwag dotyczących jego spokoju, podporządkowania, przyjęcia roli normalnego pacjenta, ale i wielkiej chęci możliwie najszybszego powrotu do pełnej sprawności i pracy. Dopiero na końcu Frossard opowiada o swojej wizycie w Castel Gandolfo, gdzie papież wracał do zdrowia po dwóch operacjach i ciężkiej infekcji wirusowej, która pojawia się po pierwszej operacji. Na koniec pojawiają się zdania papieża, który mówi, że nie było momentu, kiedy zwątpiłby w boską opiekę, a za cud (za który uznawał życie) podziękował rok później we Francji. Przypomina bowiem, że do zamachu doszło w rocznicę pierwszego objawienia w Fatimie.",
        "Author": "Jan Paweł II i André Frossard",
        "ReleaseDate": "1979",
        "Genre": "Wywiad, Religia, Biografia i reportaż"
    },
    {
        "title": "Niesamowite przygody dziesięciu skarpetek (czterech prawych i sześciu lewych)",
        "content": "\\hStreszczenie szczegółowe\\h Na Niesamowite przygody dziesięciu skarpetek składają się opowiadania. Każde z nich poświęcone jest jednej ze skarpetek. W domu mamy i jej córki Basi (którą wszyscy nazywają Małą Be), jak to zdarza się także w wielu innych rodzinach, skarpetki niepostrzeżenie znikają. Wydaje się, że do pralki trafiają dwie, a z powrotem wyjmuje się już tylko jedną. Mama jednak nie jest gotowa pogodzić się z tym, że odnajdują się jedynie pojedyncze sztuki skarpet. Dlatego zamawia wizytę hydraulika, który ma wytropić, gdzie znikają skarpetki. Hydraulik rzeczywiście dokładnie sprawdza pralkę. Okazuje się, że ona sama działa jak najbardziej poprawnie. Problem leży gdzie indziej. Dokładnie w dziurze pod pralką, przez którą skarpetki uciekają. Po tym odkryciu mamy okazję poznać losy zaginionych skarpetek.   Okazuje się, że pierwsza z zaginionych została gwiazdą serialu, do którego dostała się, wygrywając casting. Teraz jest słynna i nie pamięta już o swoim poprzednim życiu. Jest celebrytką, udziela wywiadów, pojawia się na okładkach czasopism, w końcu zaś spisuje swoje losy w autobiografii, której wydanie wywołuje wielki skandal.   Druga skarpetka ma zupełnie inną historię. To wcielenie odwagi i bohaterstwa. Skarpetka angażuje się w pomoc mysiej rodzinie, którą ratuje przed polującym na nią jastrzębiem. Skarpetka jednak jest nie tylko bardzo odważna, ale i empatyczna. Ta jej miłość do innych jest tak silna, że zostaje matką zastępczą pięciu polnych myszy.  Trzecia skarpetka, granatowa postać, od zawsze predestynowana była do rzeczy wielkich. Nic więc dziwnego, że robi w końcu karierę polityczną. Niestety wybór tej drogi wiąże się z szeregiem dylematów moralnych, niełatwymi decyzjami społecznymi i światopoglądowymi. Skarpetka czerpie jednak wiedzę z własnego doświadczenia, co podkreśla jej słynne hasło: „każde prawo ma swoje lewo”.   Czwarta skarpetka też jest wyjątkowa. Jest to bowiem włoska skarpetka. Los chce, że trafia ona do bezdomnego. Okazuje się jednak, że był on kiedyś bohaterem zupełnie innej bajki, królem nawet. Ten były król i skarpetka, która ląduje na jego stopie, zbliżają się do siebie. Niestety w pewnym momencie pojawia się królowa z tej innej bajki. Kiedy już wydaje się, że skarpetka zostaje sama, okazuje się, że para zabiera ją ze sobą. Za swoje zasługi zostaje wyprana i awansowana na głównego królewskiego doradcę. Piąta, wełniana skarpetka także uważa się za wyjątkową. W końcu jest wykonana z owczej, surowej wełny. Ten prawdziwy pancerz pomaga jej podjąć trudną misję ratunkową. Obroni ona bowiem rudego kotka, którego dręczy mały chłopiec.  Szósta skarpetka to czerwona otulistopka mamy Małej Be. Skarpetka ucieka z kosza na bieliznę. Trafia do pięknego ogrodu. Okazuje się, że spotyka tam panią, która płacze, stojąc przy krzaku róży. Kobieta przygotowywała swoje róże na konkurs, ale rano wyglądały one strasznie, dopiero wieczorem były prawdziwie przepiękne. Okazało się, że winne są kostki kurczaków, o które w nocy między różami odbywała się walka. Czerwona skarpetka niechcący zaplątała się w kolce i szarpiąc się, przybrała kształt róży. W efekcie kobieta zabrała skarpetkę na konkurs i dzięki temu zajęła pierwsze miejsce.  Siódma skarpetka to jedna z pary białych skarpetek w niebieskie paski. Skarpetki były już za małe na Be, więc nudziły się w koszu na bieliznę. Jedna z nich, zmęczona całą sytuacją, postanowiła uciec i zrealizować swoje marzenie o podróży nad morze. Kiedy już tam dotarła, przeraził ją ogrom wody. Zanim zdążyła odejść, porwała ją rybitwa, która upuściła skarpetkę na pełnym morzu. Uratował skarpetkę stateczek, którym bawiła się Mała Be.  Szczęśliwie skarpetce udało się wrócić i z drugą do pary trafiła w końcu do nowego domu.  Ósma skarpetka uciekła z domu, bo miała dość nieprzyjemnych zaczepek kalesonów. Dotarła do lasu, gdzie porwała ją wrona. Skarpetka trafiła do jej gniazda. Szybko jednak zaprzyjaźniła się z wronami. Jej pomoc była nieoceniona, kiedy pojawiły się małe pisklęta.  Dziewiąta skarpetka usłyszała o złodzieju grasującym w kawiarni, którą bardzo lubiła rodzina małej Be. Postanowiła, że złapie złoczyńcę. Za pierwszym razem jej się nie udało, za drugim jednak – kiedy wysmarowała podłogę bitą śmietaną – już tak. Złodziejem okazał się kot.  Ostatnia, dziesiątka skarpetka należała do Małej Be. Jak jej właścicielka, była bardzo ruchliwa. Dziewczynka wylała na nią sok z czerwonych porzeczek. Kiedy mama chciała ją jednak wrzucić do prania, skarpetka uciekła. Na ulicy spotkała bardzo smutnego mężczyznę, za którym postanowiła pójść. Okazało się, że mężczyzna szedł do szpitala, w którym leczono jego syna. Mężczyzna uciekł, kiedy zobaczył, jak smutne jest dziecko. Skarpetka zachowała się jednak zgoła inaczej. Została z chłopcem, aby jakoś mu pomóc. Chłopiec się nudził. Nie smakowało mu także serwowane w szpitalu jedzenie. Nie znosił wręcz kisielu z jabłkiem. Skarpetka postanowiła interweniować. Narzuciła na siebie prześcieradło i przestraszyła kucharkę, której zapowiedziała, że dzieci nie chcą już kisielu. Doktorowi natomiast powiedziała, że dzieci się nudzą. Ten człowiek chciał coś zrobić, postanowił więc zatrudnić skarpetkę do rozśmieszania dzieci. Okazało się, że „Doktor Skarpeta” idealnie sprawdza się w tej roli. Chłopiec także poczuł się lepiej. Odwiedził go również tata.  Cały cykl kończą rozważania mamy i Małej Be, które zastanawiają się, dokąd to uciekły skarpetki. Obydwie życzą jednak uciekinierkom jak najlepiej.",
        "Author": "Justyna Bednarek",
        "ReleaseDate": "2015",
        "Genre": "Książka dla dzieci, Literatura polska"
    },
    {
        "title": "Niewiarygodne przygody Marka Piegusa",
        "content": "\\hStreszczenie szczegółowe\\h Marek Piegus to trzynastoletni chłopiec, którego prześladuje straszny pech. Ciągle wpada w kłopoty i przydarzają mu się zupełnie nieprawdopodobne przygody. Dwie z nich opowiada narratorowi książki. Pierwsza z nich to opowieść o odrabianiu lekcji. Marek nie jest w stanie ich odrobić, ponieważ bez przerwy ktoś mu przeszkadza. Przychodzą między innymi koledzy, którzy rozbijają w pokoju probówkę z pchłami. Potem pojawia się grupa szkolnych bokserów i jeden z nich przez przypadek niszczy saksofon pana Surmy. Dwóch innych chłopców przychodzi przetestować w domu Marka domowej roboty bombę i tylko dzięki pomyłce jednego z nich nie dochodzi do tragedii (bombę zabrał jego ojciec, a chłopcy wzięli ze sobą manierkę z mlekiem). Wreszcie zjawia się znajomy taty Marka z wędką, którą po kolei rozbija całe wyposażenie pokoju, a na koniec chce wymienić stłuczoną żarówkę i pada ogłuszony żyrandolem. Zabiera go pogotowie, które wcześniej wezwał w ramach dowcipu przyjaciel pana Surmy, zdenerwowany, że nie może pożyczyć saksofonu. Na dźwięk kolejnego dzwonka Marek ucieka przez okno i spędza noc w Lasku Bielańskim. Jego tata ogłasza sto złotych nagrody dla osoby, która wskaże, gdzie jest chłopiec. Wtedy Marek umawia się z przyjacielem, że ten weźmie obiecaną nagrodę i kupią za nią obiady dla dziewczynek w szkole. Chcą im w ten sposób dokuczyć, bo obiady są niesmaczne. Druga przygoda Marka przydarza mu się w szkole. Marek jest dyżurnym i ma udekorować salę z okazji imienin nauczycielki, pani Okulusowej. Jednak ciągle przeszkadzają mu „przerośnięci”, czyli uczniowie powtarzający klasę. Dekorowanie kończy się rozbiciem doniczek z pelargoniami. Na lekcji matematyki Marek wpada w coraz gorsze kłopoty, do tego ucieka mu szczeniak, który miał być prezentem dla pani Okulusowej. Nauczyciele są bardzo zawiedzeni zachowaniem Marka. Najdziwniejsza jest trzecia przygoda Marka. Chłopiec idzie na wagary i przez przypadek zamienia tornistry z obcym chłopcem. Wtedy zaczyna go śledzić tajemniczy mężczyzna w okularach, następuje włamanie do jego domu, a potem Marek znika. Szukaniem go zajmuje się początkowo znany detektyw, Hippollit Kwass. Pierwsza teoria dotyczy udziału w porwaniu złodzieja Wieńczysława Nieszczególnego. Detektyw, pan Cedur i kuzyn Alek śledzą go, ale detektyw znika bez śladu, a pan Cedur i Alek zostają uwięzieni w korytarzu wybiegu dla lwów. W ostatniej chwili ratują ich z niej dwaj harcerze, Teodor i Pirydion. Teodor przyłącza się do poszukiwań Marka. Udaje mu się złamać szyfr zastosowany przez detektywa Kwassa w liście do państwa Piegusów i okazuje się, że zarówno detektywa, jak i Marka porwała szajka warszawskich złodziei pod dowództwem Alberta Flasza, gdyż zamieniony tornister służył do przemycania skradzionych kosztowności. Harcerze odkrywają melinę szajki, mieszczącą się w lochach pod kościołem św. Bazylego. Chłopcy schodzą tam, unieszkodliwiają spotkanych po drodze bandytów (Teofila Bosmanna i Chryzostoma Cherlawego) i odnajdują detektywa oraz Marka. Wtedy zostają zauważeni przez strażnika bandytów i uwięzieni w zamkniętym kratami kawałku korytarza. Teodor spostrzega wyróżniający się fragment ściany i znajduje zamurowane przejście do dawnego otworu kominowego. Wszyscy uciekają nim i wychodzą na powierzchnię w miejskiej łaźni, budząc panikę wśród klientów. Kapitan milicji obiecuje harcerzom medal, ale Teodor twierdzi, że lepsze byłyby usprawiedliwienia do szkoły, bo nie zdążą już odrobić lekcji.",
        "Author": "Edmund Niziurski",
        "ReleaseDate": "1959",
        "Genre": "Książka dla młodzieży, Literatura polska, Powieść przygodowa"
    },
    {
        "title": "Nowy wspaniały świat",
        "content": "\\hStreszczenie szczegółowe\\h Rozdział pierwszyPo Ośrodku Rozrodu i Warunkowania w Londynie Centralnym – ogromnym, szarym budynku, ozdobionym hasłem „Wspólność, Identyczność, Stabilność” – oprowadza studentów dyrektor. Przypomina o jakże istotnym dążeniu republiki do odhumanizowania ludzi, którzy niebawem bardziej zaczną przypominać maszyny, a dzięki temu będą szczęśliwsi. Dyrektor demonstruje drogę człowieka od zapłodnienia do narodzin. Wskazuje na proces Bokanowskiego, dzięki któremu komórka wytwarza prawie 100 swoich klonów. W pewnym momencie opowieść przejmuje Henryk Foster, który prezentuje wszystko z ogromnym zapałem. Mówi o naświetleniu rentgenowskim, jakiemu poddawane są embriony po to, by je zahartować. Wskazuje na podział embrionów z uwzględnieniem przyszłych zadań i zawodów człowieka, co przekłada się na odmienne ich traktowanie. Inaczej obchodzi się z klonami hutników, inaczej z astronautów, a jedynie 30 proc. embrionów kobiecych predestynuje się do zapłodnienia.  Po wyjściu studenci umawiają się z Henrykiem na pięć minut przed dziesiątą, aby mógł im on pokazać embriony intelektualistów alfa-plus.Rozdział drugiStudenci razem z dyrektorem wjeżdżają na piąte piętro, gdzie mieści się „Żłobek. Dział Warunkowania Neopawłowowskiego”. Pielęgniarki ustawiają wazony z kwiatami i wstążeczkami, za chwilę pojawiają się dzieci z grupy delta, o czym świadczą ubranka w kolorze khaki. Studenci mają okazję zobaczyć, jak odbywa się warunkowanie.Kiedy dzieci dopełzły do zabawek, pielęgniarka włączyła syreny, potem podłogowe elektrowstrząsy. Dzieci zaczęły płakać, a dopiero kiedy ucichły, stymulację wyłączono. Dzieci nie chciały się już jednak bawić zabawkami. Dyrektor wyjaśnia, że zabieg powtórzony kilkanaście razy doprowadzi do „naturalnej” awersji tych jednostek do przyrody i czytania, co uczyni z nich „idealnych” pracowników fizycznych. Przy okazji dyrektor wyjaśnia, czym jest hipnopedia – czyli nauka przez sen, podczas której dzieci dowiadują się, że istnieje podział: najmądrzejsze są jednostki alfa, które noszą szare (potem białe) ubrania, niżej jest klasa beta i gamma z zielonymi ubraniami, delta w khaki, a najniższej epsilony – ubrane na czarno, czyli margines społeczny. Dyrektor opowiada o dawnym społeczeństwie: rodzinie, matce i ojcu, którzy opiekowali się dzieckiem. Mówi, że teraz robi to państwo, a wszyscy wierzą w Pana Naszego Forda, którego imię wypowiada się, kreśląc na wysokości żołądka literę T. Porządek kastowy jest jedynym zapewniającym spokój, stabilizację i rozwój. Rozdział trzeciW ogrodzie studenci mogą obserwować, jak rozbudza się w dzieciach popęd płciowy. Dyrektor mówi o odejściu od monogamii i hamowania popędów. W ogrodzie pojawia się jeden z dziesięciu zarządców świata – Jego Fordowska Mość, Mustafa Mond. Mówi on o dawnym świecie, niezrozumiałej idei rodziny, miłości, wszystko prezentowane jest w negatywnym świetle. Mustafa mówi o braku przestrzeni, mroku, chorobach, krytykuje chrześcijaństwo – dawną wiarę. Przypomina, że Pfitzner i Kawaguczi opracowali ektogenezę, która pozwalała rozwijać embriony poza ciałem kobiety. Rządy jednak nie chciały wziąć tej propozycji pod uwagę, w Anglii był liberalny parlament, a na cały świecie demokracja. W A. F. 141 wybuchła w końcu wojna, która przez 9 lat spowodowała wiele zniszczeń, a bomby wirusowe i zakaźne doprowadziły do nieodwracalnych strat w ludziach. Wtedy dopiero zwrócono się w stronę klonowania ludzi, liberalizm upadł, a w jego miejsce pojawił się kult młodości i jak największego rozrodu. Byli jednak i tacy, którzy nie zgadzali się na ektogenezę. Zostali oni szybko spacyfikowani. Protesty krwawo stłumiono. Ostatecznie postawiono na „kompromis” i ektogenezę, warunkowanie neopawłowowskie. Przy okazji pojawił się lek-narkotyk dla tych, którzy z obecnym stanem nie mogą się pogodzić. Nazwano go soma. Tymczasem w ośrodku głośniki poinformowały o zakończonej zmianie. Lenina – jedna z kobiet z pracowniczego ośrodka –  udała się do szatni. Jej koleżanka, Fanny Crowne, przestrzegła ją przed spotkaniami wyłącznie z Henrykiem Fosterem, ponieważ groziło to uczuciowym zaangażowaniem, a państwo wyznawało zasadę „każdy należy do każdego”. Lenina broniłą się przed tym, ale w końcu przyznała Fanny rację, tym bardziej że Henryk spotykał się z kilkoma kobietami. Lenina bierała pod uwagę Bernarda Marksa, ale Fanny krytykowała ten pomysł – mężczyzna jest małomówny i z nikim się nie spotykał, poza tym bły niski (uznaje się, że to przez pomyłkę z embrionem delta). Jako samiec alfa-plus imponuował on jednak Leninie, a teraz zaprosił ją na wyjazd do rezerwatu dla ostatnich rozmnażających się żyworodnie ludzi na terenie Nowym Meksyku. W tym czasie Bernard przysłuchiwał się rozmowie Fostera z wicedyrektorem o Leninie, o której mówili jak o kawałku mięsa. Bernard był zniesmaczony, chciał poznać tę dziewczynę i czekał na jej odpowiedź na zaproszenie.Rozdział czwartyLenina wchodzi do windy z mężczyznami alfa. Z każdym z nich miała kontakt fizyczny co najmniej raz. Podchodzi do Bernarda, aby przekazać mu, że chce z nim wyjechać w lipcu. Mężczyzna jest oszołomiony jej pięknem. Bernard uznaje, że świat jest cudowny. Kiedy Lenina wybiega na spotkanie, dołącza do niego Benit Hoover. Kiedy dostrzega, że Marks smutnieje, proponuje mu somę, ten jednak odmawia. Lenina dołącza do Henryka, który czeka na nią w helikopterze i wypomina jej spóźnienie. Kobieta obserwuje świat na dole. Cieszy się, że nie jest ani gammą, ani deltą. Bernard w tym czasie leci zaś do Domu Propagandy. Dociera na dach sześćdziesięciopiętrowego wieżowca przy Fleet Street. Na górze są biura propagandy. Znajduje się tutaj także Instytut Inżynierii Emocyjnej. Niżej są redakcje gazet, podzielone zgodnie z grupami społecznymi: dla alf i bet „Codzienna Depesza”, dla gamm - „Gazeta Gammowska”, dla delt –  oparte na jednosylabowych wyrazach „Zwierciadło Delty”. Bernard spotyka się z przyjacielem literatem Helmholtzem Watsonem, który jak on czuje się wyobcowany, tyle tylko, że nie z powodu kompleksów, a nadmiernej wielkości i poczucia wybitności.Rozdział piątyO ósmej ogłoszono zamknięcie boisk golfowych. Niższe kasty musiały udać się do kolejki jednoszynowej. Lenina i Henryk poszli zaś do helikoptera. W Westminsterze zjedli kolację, a do kawy wypili też somę. Podczas rozmowy przekonują siebie nawzajem, jak cudownie urządzony jest ten świat. Idą na tańce, a kiedy i tutaj pojawia się informacja o końcu zabawy, wychodzą. Idą do domu Henryka.Bernard idzie odbyć posługę solidarnościową do budynku śpiewalni. Prawie się spóźnia. Zajmuje miejsce pomiędzy Morganą Rotszyld a Klarą Deterding. Morgana próbuje zwrócić jego uwagę, ale on nie ma ochoty rozwijać tej znajomości – kobieta jest dla niego za „sprężysta”. Rozpoczął się rytuał: pito somę, wypowiadano dziwne frazesy, niektórzy twierdzili, że czują, iż Ford nadchodzi. Bernard jednak jedynie udawał, że czuje to samo, co inni.Rozdział szóstyLenina postrzega Bernarda jako dziwacznego, zastanawiała się, czy jest sens z nim wyjeżdżać, ale szuka przecież odmiany. Dziewczyna była zszokowana, bo zamiast pływalni i golfa Bernard zaproponował jej spacer po wrzosowiskach. Dziewczyna nie rozumiała potrzeby bycia we dwoje i rozmowy. Ostatecznie poszli na zapasy. Podczas powrotu helikopterem Bernard wpatrywał się w morze w blasku księżyca, mówił o wolności, emocjach, indywidualizmie. Lenina nic z tego nie rozumiała i nie chciała tych słów do siebie dopuścić. Ostatecznie Bernard przyjął somę i spędził z kobietą noc, ale rano miał pretensje do niej i do siebie, że zamiast budować uczucie, zniszczyli wszystko seksem. Lenina nic z tego nie rozumiała. Bernard poprosił dyrektora RiW o podpis na przepustce do rezerwatu w Nowym Meksyku. Dyrektor się nieco zdziwił, ale podpisał się, skoro na kartce była już zgoda od Mustafy Monda. Przy okazji powiedział, że sam się tam kiedyś wybrał z dziewczyną beta-minus. Kiedy zdrzemnęli się po posiłku, okazało się, że dziewczyna zniknęła i nigdy już jej nie odnaleziono.Bernard i Lenina bez problemu dotarli do Nowego Meksyku. Nocowali w świetnie wyposażonym hotelu, ale Bernard uprzedzał dziewczynę, że dalej już nie będzie tak wygodnie, więc może jeszcze zrezygnować. Ta jednak była uparta. Następnego dnia udali się do dyrektora rezerwatu, który opowiedział im o zasadach. Lenina jednak znudzona zażyła somę, a Bernard myślał o niezakręconej wodzie kolońskiej w domu, która podbijała rachunek. Zadzwonił do Helmholtza, aby ten pojechał do jego domu i zamknął wodę. Przyjaciel poinformował go także, że dyrektor zdecydował się go przenieść na Islandię, co wywołało złość u Bernarda, ale dzięki tabletkom somy od Leniny wszystko mu zobojętniało. Bernard obudził się dopiero przed domem wypoczynkowym, gdzie mieli się potem zjawić „oswojeni dzicy” na tańce.Rozdział siódmyLenina i Bernard dotarli do wioski szczepu Indian Malpais. Lenina była przerażona: starością i żyworództwem, a nie miała przy sobie somy. Ciężko jej było znieść także zapach panujący wokół. Razem z Bernardem obserwowała rytuał prośby o deszcz, kiedy na placu pojawiły się posągi orła i Chrystusa na krzyżu. Wszystkim zarządzał starzec. Bernardowi przypominało to posługę solidarnościową. Na środku ułożono jednak węże, wokół których biegał młodzieniec uderzany biczem. Po 7 okrążeniach skropiono jego krwią węże i rytuał się skończył.Rytuał tłumaczył im chłopak o jaśniejszej karnacji niż inni, mówiący po angielsku. Okazało się, że jego matka Linda pochodzi z „tamtego Świata”, ojciec zaś nazywał się Tomakin (Bernard uświadamia sobie, że dyrektor RiW ma na imię Tomasz). Kiedy przychodzi jego matka, Lenina jest przerażona – kobieta jest pomarszczona, ma szerokie biodra, jej biust jest obwisły, brakuje jej dwóch zębów. Linda się do niej przytula, opowiada, że należała do samic beta i pracowała przy zapładnianiu. Kiedy tutaj się pojawiła, skaleczyła się w nogę, a potem odnaleźli ją Indianie, z którymi została. Nie zaakceptowała ich świata do końca, żyworództwo ją obrzydzało. Okazało się jednak, że była w ciąży już jak się tam pojawiła. Nie ma pojęcia, jak zaszła w ciążę, skoro przestrzegała wszystkich zasad. Ostatecznie jednak stwierdza, że cieszy się, że ma Johna. Nigdy się do końca nie odnalazła w tym miejscu. Zamiast somy u Indian piła meskal, po którym jednak źle się czuła. Linda nie rozumiała także, dlaczego innego kobiety oburzały się, że ich mężczyźni do niej podchodzili.Rozdział ósmyBernard chce wiedzieć, jak to jest czuć, dlatego prosi Johna, by opowiedział mu historię swojego życia.  Chłopak wspomina życie razem z Lindą, która nie znała kołysanek, ale nawet śpiewanie mu propagandowych haseł mu wystarczyło. Przytacza historię mężczyzny, który wyniósł go przed dom, aby móc obcować z jego matką. John opowiada o upijaniu się matki meskalem, obcowaniu z innymi mężczyznami, odrzuceniu przez pozostałe kobiety podczas tkania koców, a także późniejszym ataku kobiet, które broniły praw do swoich mężczyzn. John opowiada również o trudnej relacji jego samego z matką. John przypomina, że jako malec czuł się odrzucony przez inne dzieci. Poczucie wyższości dała mu dopiero nauka czytania. Matka uczyła go na książce o embrionach. Szybko okazało się jednak, że jej wiedza o świecie jest ograniczona jedynie do tychże embrionów, którymi zajmowała się w Tamtym Świecie. Pope – przyjaciel matki znalazł gdzieś „Hamleta” Szekspira i od tamtej pory John zaczął uczyć się wyrażać i nazywać swoje emocje. Zrozumiał, że nienawidzi kochanka matki i zainspirowany Szekspirem próbował go zabić, ale nieskutecznie. John opowiada o późniejszej nauce wyrabiana gliny, robienia łuku. Wspomina bolesne odmówienie mu rytuału dorosłości. Indianie konsekwentnie odsunęli go od swoich tajemnic. Bernard czuje z nim porozumienie, ponieważ przez swoją inność czuł się odrzucany w świecie Forda. W końcu zaproponował Johnowi wspólny powrót do Londynu. John zapytał o możliwość zabrania ze sobą matki, na co z oporem Marks również się zgodził. Przy okazji wyjaśnił chłopcu, że Lenina nie należy do niego na zawsze.Rozdział dziewiątyBernard rano wyjaśnił pilotowi, że Lenina będzie po zażyciu somy nieprzytomna jeszcze przez 7 godzin. Kazał jechać do Santa Fe, gdzie w końcu udało mu się połączyć telefonicznie z Mustafą Mondą. Opowiedział mu o Johnie, przekonując, że jego przypadek może być ciekawy naukowo. Jego Fordowska mość się zgodził, wydając odpowiednie polecenia. Marks z kolei wrócił do Malpais. John, oczekując na Bernarda, wpadł w rozpacz, bo myślał, że ten go oszukał. Dostał się do domku, rozrzucił ubrania i perfumy Leniny, a potem obserwował ją śpiącą. Kiedy usłyszał huk helikoptera, chciał uciekać i wpadł na Bernarda.Rozdział dziesiątyDyrektor RiW spotkał się z Bernardem i przy innych pracownikach skrytykował jego postawę. Oznajmił mu, że zamierza odesłać go na odludzie. Dał mu jednak szansę przedstawienia czegoś na swoją obronę. W tym momencie Bernard wpuścił do środka Lindę, która rzuciła się na dyrektora Tomasza – swojego dawnego kochanka. Kiedy usłyszała śmiech, wytknęła mu, że zrobił jej dziecko. Zawołała Johna, który padając na kolana, wykrzyknął „mój ojcze”, co dla dyrektora było najgorszą możliwą obelgą.Rozdział jedenastyDyrektor RiW natychmiast odszedł z placówki, natomiast Bernard nagle zyskał wyjątkową pewność siebie: zaczął umawiać się z wieloma kobietami, coraz korzystniej postrzegać otaczający go świat. Upadła jednak przyjaźń między Bernardem a Helmholtzem. John natomiast, nazywany Dzikusem, niespecjalnie był zainteresowany nową cywilizacją. Dla niego liczyła się bowiem, odkryta jeszcze u Indian, dusza, a nie świat materialny. Linda z kolei pragnęła tylko somy, którą lekarze dawali jej, aby w końcu się jej pozbyć. Synowi natomiast wmawiali, że jego matka odbywa ponadczasowe podróże somatyczne.Bernard w składanych Mustafie raportach odważył się przyznać Johnowi rację w sprawie dziecięctwa, co zszokowało Jego Fordowską Mość. Zdecydował on, że Bernard w stosownym czasie będzie musiał dostać nauczkę. Lenina z kolei czerpała profity ze znajomości z Bernardem i z przeżytej przygody. Cieszyła się jeszcze większym zainteresowaniem mężczyzn. Tym bardziej że nikt nie wierzył w jej zapewnienia, że nie spała z dzikusem. Wystąpiła nawet w czuciotelewizji, dzięki której inni mogli poznać jej zapach i usłyszeć głos. Jedynie Fanny przyznała, że Dzikus ją bardzo pociąga, ale jego tajemniczość jest denerwująca.John miał okazję oglądać pracę niższych kast, a także zobaczyć jak wygląda nauczanie młodzieży. Nie mógł zrozumieć zasad tym kierujących. Spektakularnym doświadczeniem okazała się natomiast wizyta w czuciokinie z Leniną. Doznania Johna były bliskie ekstazie rozkoszy, natomiast Lenina coraz bardziej traciła w jego oczach jako zbyt wulgarna. Dziewczyna liczyła na wspólną noc, natomiast John jej swobodę uważał po prostu za nieczystą. Wrócił więc do domu Bernarda i zaczął czytać – tym razem „Otella”.Rozdział dwunastyDo Bernarda przybywali kolejni wielcy, aby zobaczyć Dzikusa. Kiedy pojawił się archiśpiewak z Canterbury z całą świtą, John zamknął się w swoim pokoju i nie miał zamiaru wychodzić. Rozczarowani goście drwili więc z Bernarda, Lenina wyszła zaś z arcyśpiewakiem. Przed stosunkiem z nim musiała jednak przyjąć kolejną dawkę somy, ponieważ seks przestał jej sprawiać radość. Bernard został sam, a kiedy wszyscy wyszli, popłakał się i również zażył somę.W końcu wrócił do przyjaźni z Helmholtzem, który wyjątkowo szybko złapał dobry kontakt z Johnem. Bernarda denerwowało, że mężczyźni mieli tyle wspólnych tematów, między innymi poezję. Do Helmholtza stopniowo zaczęła przemawiać twórczość Szekspira i czuł, że jest coraz bliżej wyrażenia własnych emocji. Niestety częścią własnych wierszy podzielił się ze studentami, którzy postanowili na niego donieść. W tym samym czasie pewną ewolucję poglądów zaczął przechodzić także Mustafa, który wiedział, że część pięknych idei jest niemożliwa do zrealizowania w obecnym świecie, ale jego skostnienie irytowało Jego Fordowską Mość coraz bardziej.Rozdział trzynastyStan Leniny zaczął się pogarszać. Była rozkojarzona, słaba, blada. Odrzuciła nawet propozycję wyjścia od Henryka Fostera. Fanny zaczęła się o nią poważnie martwić. Okazało się, że przyczyną problemów jest John i niemożność jego zdobycia. Fanny próbowała ją przekonać, aby zrezygnowała z tego mężczyzny, kiedy się to jednak nie udało, podpowiedziała, aby zażyła somę i do niego poszła. Kiedy John spodziewając się Holmholtza, otworzył drzwi i zobaczył Leninę, cofnął się przerażony. Dziewczyna próbowała go uwieść, on jednak się jej wyrwał. Próbował przekonać ją, że przed zbliżeniem chce jej udowodnić, że jest jej godzien. Dla Leniny było to jednak zupełnie niezrozumiałe, John musiał ją więc odepchnąć ponownie, tym razem jednak nazywając ją bezwstydną. Kazał jej iść do łazienki się ubrać, a kiedy to zrobiła, uciekł z mieszkania.Rozdział czternastyLinda trafiła do Szpitala Umierających na oddział galopującej starości. W ogóle nie poznała syna, była bowiem po raz kolejny w somatycznej wędrówce. Pielęgniarka poinformowała go, że matka niedługo umrze. Nie rozumiała, dlaczego u chłopaka wywołuje to takie emocje, skoro to naturalny proces. Johna z nostalgii wyrwały klony małych 8-letnich chłopców, które pojawiły się w pokoju, naśmiewając się z matki i z niego. Kiedy pielęgniarka ich wyprowadziła, John rozpamiętywał już tylko złe chwile. Kobieta zmarła.Rozdział piętnastyDzikus trafił akurat na koniec zmiany delty. Po pracy stawali w kolejce po somę, którą podawał im osobnik alfa. Panował absolutny porządek, ale dla Johna to wszystko było kłamstwem o wolności, której nikt tutaj przecież nie miał. Wszyscy byli niewolnikami somy, tak samo jak jego matka. W chłopaku obudziła się potrzeba działania. Zwrócił się w stronę osobników delta, próbując tłumaczyć im, że soma to trucizna, która zniszczy im życia. Próbował wyrzucić fiolki z somą. Bernard i Helmholtz odebrali telefon z informacją o awanturze z udziałem Johna. Helmholtz od razu przyłączył się do Johna, ale Bernard nie widział, co robić. Pojawiła się policja, która uruchomiła parę somatyczną. Tłum się uspokoił. Zatrzymano Johna, Helmholtza i Bernarda.Rozdział szesnastyWszyscy trafili do zarządcy świata. Jego Fordowska Mość zaczął pytać Johna, jak podoba mu się cywilizacja. Nie zdziwiła go odpowiedź negatywna. Okazało się, że Mustafa popiera prawdziwą sztukę, naukę, czyta Szekspira. Tłumaczył jednak również Johnowi, dlaczego stara kultura nie ma już możliwości przetrwania. Liczy się kult tego, co dzisiaj i porzucenie starych przyzwyczajeń. Mustafa przekonuje, że ludzie nieświadomi namiętności i starości są po prostu szczęśliwsi. Nikt też nie myśli, żeby przekroczyć granice własnej kasty, a zbyt samodzielna nauka mogłaby prowadzić do rozwoju takich pragnień. Przekonuje, że także on – jako wybitny fizyk – musiał w pewnym momencie wyrzec się swoich ideałów. Miał do wyboru albo zesłanie  albo pracę w Radzie Zarządzania. Mustafa przekonuje, że dla jego rozmówców zesłanie jest najlepszym wyjściem, bo tam zetkną się z tymi, którzy podobnie jak oni, nie potrafili się wpasować. Bernard jednak wpada w szał. Helmholtz idzie go uspokoić.Rozdział siedemnastyDzikus zostaje sam na sam z zarządcą. Jego Fordowska Mość przekonuje Johna, że dzisiejszy świat jest idealny, a namiętności tylko niszczą stabilność i prowokują konflikty. John nie daje się jednak przekonać, domaga się prywatnego prawa do Boga, obcowania z poezją, poczucia wolności.Rozdział osiemnastyBernard i Watson żegnają się z Johnem, który właśnie próbuje się oczyścić. Dzikus chciał lecieć z nimi, ale zarządca nie wydał na to zgody, zapowiadając jakiś eksperyment. John przeniósł się do jednej z opuszczonych latarni, kupił trochę zapasów na zimę. Planował wieść cnotliwe życie, pełne pokuty. Jednak zaraz po tym, jak przechodnie dostrzegli, że się biczuje, pojawił się u niego dziennikarz, którego John bezceremonialnie wygonił. Dziennikarze zaczęli go jednak obserwować. Kiedy walczył z wizją półnagiej Leniny, biczując się po raz kolejny, nakręcił go inny dziennikarz. Czuciofilm „Dzikus z Surrey” stał się hitem, co sprawiło, że John został powszechnym widowiskiem. Kiedy pojawił się helikopter z Leniną, John próbował się na nią zamachnąć, ale ostatecznie znów zaczął się biczować. Kiedy następnego dnia wieczorem ponownie pojawili się „widzowie”, wokół latarni nie było widać nikogo. Kiedy ludzie weszli do latarni, zobaczyli dyndające z piętra stopy powieszonego Dzikusa.",
        "Author": "Aldous Huxley",
        "ReleaseDate": "1932",
        "Genre": "Fantastyka naukowa, Antyutopia"
    },
    {
        "title": "O psie, który jeździł koleją",
        "content": "\\hStreszczenie szczegółowe\\h \\h1\\h Ta historia wydarzyła się we Włoszech, jest opowieścią o psie, który jak prawdziwy turysta potrafił podróżować koleją sam, po wielkim kraju. Chociaż ta opowieść jest dziwna, wydarzyła się naprawdę. Pewnego dnia na stacji Marittima w środkowych Włoszech czekano na pociąg z Turynu. Na peronie było pusto, tylko zawiadowca stacji urzędowo wyszedł na peron. Pociąg zatrzymał się, wysiadło z niego\nkilku podróżnych i kiedy zawiadowca podniósł rękę, by dać sygnał do odjazdu, zauważył, że z ostatniego wagonu wyskoczył pies. Pociąg odjechał, a pies podbiegł do zawiadowcy i zaczął się łasić. Potem\npobiegł do zbiornika na wodę, żeby się napić, a zawiadowca poszedł do swojego biura. Kolejarz zaczął przeglądać papiery i wtedy usłyszał skrobanie do drzwi. Uchylił je i zobaczył psa. Przyjrzał mu\nsię uważnie i pies mu się spodobał. Kundel był podobny trochę do szpica, a trochę do owczarka. Jego oczy były wesołe i bystre. Jedno ucho sterczało do góry, a drugie opadało na dół. Zawiadowca\npodzielił się z psem swoim śniadaniem, pogłaskał go i pomyślał, że mógłby go zabrać do domu. Mieszkał dwadzieścia kilometrów od stacji. Miał troje dzieci i już od dawna myślał o tym, żeby mieć w domu\npsa, z którym dzieci mogłyby się bawić. Zastanawiał się tylko, jak przewiezie psa do domu. Przepisy kolejowe były bardzo surowe i zabraniały przewożenia zwierząt. \\h2\\h Pociąg do Piombino, gdzie mieszkał zawiadowca, odchodził dopiero wieczorem i w ciągu tych kilku godzin pies i mężczyzna zdążyli się zaprzyjaźnić. Pies ani na chwilę nie opuszczał kolejarza, a po\npołudniu obydwaj poszli zjeść podwieczorek do bufetu. Pies jadł spokojnie, nie rzucał się na jedzenie i spodobało się to kolejarzom. Jeden z nich zaproponował, żeby nazwać go Lampo, co po włosku\nznaczy „błyskawica”. Był pełen życia i na grzbiecie miał jaśniejszą pręgę. Zawiadowca zastanawiał się, co zrobić z Lampo. Przepisy kolejowe zabraniały przewożenia zwierząt, więc pomyślał, że pies może pobiegnie za pociągiem. Zawiadowca wsiadł do pociągu i gwizdnął na Lampo.\nPies ruszył za pociągiem, ale po kilku kilometrach gonitwy za pociągiem zmęczył się i kolejarz kiwnął do niego ręką, żeby został. Pies posłusznie zatrzymał się. \\h3\\h Nazajutrz, kiedy zawiadowca przyjechał do pracy, nie sądził, że zobaczy psa. Przypuszczał raczej, że Lampo zabłąkał się gdzieś lub ktoś go przygarnął. Jednak pies czekał na niego pod drzwiami jego\nbiura. Zjedli razem śniadanie, a potem pies, żeby nie przeszkadzać panu w pracy, grzecznie położył się pod stołem, a kolejarz pogrążył się w papierach. Koło dziesiątej zawiadowca wyszedł na peron. Właśnie nadjeżdżał pociąg pospieszny i należało go odprawić. Kolejarz stanął w służbowej pozycji, a Lampo przybrał taką pozę, jakby i on odprawiał pociąg.\nJakaś pani wyjrzała przez okno i żartowała, że na stacji w Marittimie pies odprawia pociągi. Zawiadowca ucieszył się, że ma takiego pomocnika. \\h4\\h Tego samego dnia zawiadowca złamał przepisy kolejowe i przemycił pod kurtką psa do pociągu. W przedziale Lampo wczołgał się głęboko pod ławkę i siedział tam cicho, jakby znał przepisy kolejowe. W\nPiombino bez oporu dał się wysadzić po drugiej stronie toru i dopiero kiedy pociąg odjechał, podszedł do swojego pana. Na stacji nikt się nie domyślał, że pies przyjechał pociągiem. Gina i Roberto byli psem zachwyceni. Nawet mała Adele wyciągała rączki ze swojego łóżeczka. Po kolacji pies zaczął kręcić się koło drzwi i zawiadowca pomyślał, że chce wyjść na spacer. Ze zdziwieniem\nzauważył, że pies kieruje się na stację. Na przystanek zajechał właśnie ostatni pociąg do Marittimy, stanął, a wtedy pies wbiegł na peron i zanim pociąg ruszył, wskoczył na platformę wagonu. \\h5\\h Zawiadowca był zawiedziony. Myślał, że Lampo będzie doskonałym towarzyszem zabaw dla jego dzieci. Tymczasem po prostu uciekł. Przypomniał sobie wtedy, w jaki sposób pies znalazł się na stacji, i\npomyślał, że jest on po prostu włóczęgą. Zastanawiał się tylko, skąd pies wiedział, kiedy trzeba przyjść na stację, żeby nie spóźnić się na pociąg. Pies przecież nie zna rozkładu jazdy pociągów. Kolejarz zdziwił się jeszcze bardziej, gdy następnego dnia po przyjeździe do Marittimy zastał Lampo pod drzwiami swojego biura. Obydwaj ucieszyli się na swój widok. Pies łasił się i patrzył tak\nzawadiacko, że zawiadowca nie mógł się na niego gniewać. W końcu pilnował biura całą noc. \\h6\\h Stało się zwyczajem, że wieczorem Lampo wracał z zawiadowcą do Piombino, a po kolacji jechał z powrotem na stację w Marittimie. Dzieci uwielbiały się z nim bawić i nie mogły zrozumieć, dlaczego po\nkolacji Lampo wymykał się z powrotem na stację. Nie pomagało zamykanie drzwi, pies skakał na klamkę i piszczał. Trzeba było go wypuścić. Przez kilka dni zawiadowca i dzieci odprowadzali go, potem\njednak przestali. Zawiadowca dobrze wiedział, że Lampo sam sobie świetnie poradzi. Codziennie rano Lampo witał serdecznie swojego pana, jadł razem z nim śniadanie, a potem zaczynali obchód stacji. Lubił chodzić z ekipą remontową na tory, a tam podawał i odkładał wskazane klucze i\nnarzędzia. W południe zjadał przygotowaną w bufecie porcję na obiad, a potem razem z zawiadowcą odprawiał pociągi. Zawiadowca śmiał się i mówił, że kupi dla Lampo czapkę. Takim był dobrym kolejarzem.\nMarittima stała się domem dla Lampo, a kolejarze przyjęli go do swojej brygady. \\h7\\h Właściciel winnicy, który co jakiś czas pojawiał się na stacji, chętnie odkupiłby Lampo od zawiadowcy. Chcieli kupić go również inni ludzie, ale zawiadowca stanowczo odmawiał. Wiedział, że wszyscy\nkoledzy na stacji uwielbiali psa. Sam zresztą też się do niego bardzo przyzwyczaił. Kolejarz obawiał się tylko, żeby pies nie uciekł albo żeby ktoś go nie ukradł. \\h8\\h Nadeszła jesień. Lampo urzędował jak należy, zauważono jednak, że nie przychodzi na obiad, i zaczęto się zastanawiać, gdzie jada. Bufetowy przypuszczał, że karmią go pasażerowie, ale zawiadowca\nwiedział, że pies nie przyjmuje jedzenia od obcych. Postanowił jednak baczniej obserwować pupila i zagadka wkrótce się wyjaśniła. Popołudniowy pociąg był odprawiany przez zastępcę zawiadowcy i Lampo do niego nie wychodził na peron. Kolejarz jednak zauważył, że czekał na niego po drugiej stronie toru. Żeby nie spłoszyć psa,\nschował się do budki po drugiej stronie toru i obserwował. Pociąg zatrzymał się i kucharz, który prowadził wagon restauracyjny, otworzył okno. Pies krótko zaszczekał, jakby się z nim witał, i wtedy\nkucharz wyrzucił mu porcję jedzenia. Zawiadowca schował się w głąb budki, pomyślał, że nie może zabronić psu jedzenia tego, co on chce. \\h9\\h To, co wydarzyło się później, poruszyło całą stacją. Lampo zniknął. Dróżnicy kolejowi przetrząsnęli wszystkie zakamarki w okolicy, ale psa nie było. Pocieszali zawiadowcę, że może wrócił do dzieci do\nPiombino, ale kiedy kolejarz wrócił wieczorem do domu, Lampo tam nie było. Dzieci były rozczarowane i smutne, że Lampo nie przyjechał z ojcem, ale nikt na to nie mógł nic poradzić. Następnego dnia\nzawiadowca, jadąc do pracy, miał nadzieję, że pies będzie na niego czekał. Niestety, Lampo się nie pojawił. Wszyscy pracownicy stacji posmutnieli. W południe przyjechał pociąg pospieszny z Turynu i z otwartych drzwi ostatniego wagonu wyskoczył Lampo. Kolejarz nie mógł się uspokoić i zrobił surową minę, żeby zganić psa. Edwardo, elektrotechnik,\nktóry poprzedniego dnia również pojechał do Turynu i wrócił tym samym pociągiem co Lampo, powiedział, że widział psa w Turynie i Lampo dobrze wiedział, do którego pociągu należy wsiąść, żeby wrócić\ndo Marittimy. \\h10\\h Wieść o tym, że Lampo potrafił sam pojechać do Turynu i wrócić, szybko rozniosła się po miasteczku i ludzie przychodzili, żeby go zobaczyć. Zawiadowca nie był jednak zadowolony z tych wizyt i\nodetchnął z ulgą, kiedy się wreszcie skończyły. Miał nadzieję, że Lampo więcej nie opuści stacji. Było mu tu przecież tak dobrze, był rozpieszczany przez wszystkich i jedzenia miał pod dostatkiem. Kiedy jednak znów zniknął, zawiadowca nie martwił się, tylko usiadł przy telefonie i dzwonił do kolegów z poszczególnych stacji. Pytał o swojego pupila. Niektórzy z jego kolegów jego pytanie\ntraktowali jako żart, inni obrażali się i rzucali słuchawką. W końcu okazało się, że pies był na stacji w Rzymie. Lampo został tam nakarmiony i wsadzony do pociągu jadącego do Marittimy. \\h11\\h O niezwykłym psie wiedziano już na wszystkich stacjach kolejowych, ponieważ po kilku dniach odpoczynku Lampo znowu zaczął podróżować. Niektórzy mieli ochotę go nawet zatrzymać, ale Lampo i tak w\nkońcu uciekał i wracał do Marittimy. Kochał tu wszystkich i czuł, że jest kochany. Dzieci zawiadowcy bardzo często przyjeżdżały teraz na stację, by się pobawić z Lampo. Na stacji zjawił się nawet\nredaktor gazety, by zrobić wywiad z zawiadowcą i zrobić parę zdjęć niezwykłemu psu. \\h12\\h Lampo właśnie jechał pociągiem w kierunku południa i był oddalony od Marittimy o setki kilometrów. W pociągu zobaczył go kelner, poznał psa, bo widział jego zdjęcie w gazecie. Nakarmił go, a potem\nzamknął w przedziale służbowym. Kelner, obsługując gości, zastanawiał się, dlaczego pies podróżuje: może szuka poprzedniego właściciela, może lubi zwiedzać różne miejsca, a może po prostu lubi\nwsłuchiwać się w monotonny stukot kół. Kiedy już obsłużył wszystkich gości, wszedł z powrotem do przedziału kolejowego, ale Lampo już tam nie było. Pies wysiadł na stacji w Paola. Dłuższą chwilę\nkręcił się po stacji, a potem postanowił wsiąść do pociągu jadącego w kierunku północnym. Na ten pociąg czekało sporo pasażerów i kiedy zatrzymał się na peronie, tłum ruszył w kierunku wejścia. Lampo\nrównież chciał wsiąść, ale ludzie odpychali go i kiedy pociąg ruszył, udało mu się wskoczyć na stopień. Niestety, drzwi zamykały się automatycznie i zamknęły się akurat w tym momencie, kiedy pies\nstał na stopniach. Ścisnęły go jak kleszcze. Jakaś pani zauważyła, co się stało, i krzyknęła, inny pasażer nacisnął na hamulec bezpieczeństwa, ale zanim przyszedł konduktor, po psie nie było ani śladu. \\h13\\h Lampo miał złamane dwa żebra i łapę. Kiedy pociąg zatrzymał się i drzwi automatycznie się otwarły, pies upadł na tor i ostatkiem sił doczołgał się do kępy krzaków rosnących w rowie. Dwie godziny\npotem znalazła go tam wieśniaczka, która pędziła osła i właśnie usiadła tam, żeby odpocząć. Pomyślała, że ktoś zbił okrutnie psa, i zabrała go do domu. Jej mąż był owczarzem i umiał nastawiać\npołamane kości zwierząt. Wieśniak opatrzył rany Lampo, były one jednak bardzo ciężkie. Pies długo chorował. Dopiero po miesiącu mógł się podnieść na nogi, jednak cały czas utykał. Przywiązał się do wieśniaków, czuł\nwdzięczność za pomoc, jaką mu okazali. Wieśniacy również polubili psa i mimo że byli bardzo biedni, starali się dla niego o jak najlepszą karmę. Przyszła zima, a pies dalej był bardzo słaby. Dobrze\nmu było z wieśniakami, ale tęsknił do kolejarzy w Marittimie. \\h14\\h Zawiadowca na początku nie martwił się zniknięciem Lampo. Cały czas miał nadzieję, że pies powróci. Po tygodniu zaczął się jednak niepokoić, więc dzwonił do swoich kolegów na innych stacjach.\nNiestety, nikt Lampo nie widział. Zastępca poradził mu, aby poprosił redaktora, który już pisał w gazecie o Lampo, aby teraz napisał ogłoszenie o jego zaginięciu. Zawiadowca zrobił tak, jak radził mu jego zastępca, i redaktor\numieścił ogłoszenie razem z fotografiami, ale pies się nie odnalazł. Wieśniacy nie kupowali gazet, więc nie mogli przeczytać ogłoszenia, nikt inny zaś nie wiedział, gdzie pies się znajduje. Nadeszła wiosna i Lampo czuł się coraz lepiej. Był jednak bardzo smutny i wieśniacy domyślali się powodów tego smutku. Pies tęsknił za dawnym właścicielem. Nie zdziwili się więc, gdy któregoś dnia\nnie wrócił do nich ze spaceru. \\h15\\h Zawiadowca był właśnie w kancelarii, gdy Lampo wszedł na stację. W kilka minut później wszyscy na stacji wiedzieli już, że wrócił. Kolejarze oglądali jego ślady po ranach, domyślali się, dlaczego nie\nbyło go tak długo, i ukradkiem ocierali łzy. Dzieci zawiadowcy, gdy tylko dowiedziały się, że pies wrócił, przyjechały na stację, żeby się z nim przywitać. Następnego dnia na stację przyjechał nieznajomy kolejarz. Okazało się, że to on pomógł Lampo wsiąść do pociągu przejeżdżającego przez Marittimę. Opowiadał, że psa przekazał mu kolega, jadący\npociągiem z dalekiego południa. Tam przypomniano sobie o wypadku z psem, potem rozpoznał go kelner, który widział psa jesienią jadącego w pociągu na południe. Tego samego dnia zadzwonił znajomy\nredaktor, który też dowiedział się o powrocie niezwykłego podróżnika. Po kilku dniach znowu ukazał się artykuł w gazecie. Były tam również fotografie stacji, a nawet fotografie dzieci zawiadowcy.\nZjawili się również wysłannicy rzymskiej telewizji, a jeden kompozytor ułożył piosenkę o Lampo, którą nadawano w radio. Do zawiadowcy przyjechał w czarnej limuzynie amerykański filmowiec z zamiarem odkupienia Lampo za pięćset dolarów, ale oczywiście zawiadowca go nie sprzedał. Nie sprzedaje się przecież przyjaciół. \\h16\\h Naczelnik dyrekcji kolejowej wezwał do siebie zawiadowcę stacji na poważną rozmowę. Groźna mina naczelnika nie wróżyła nic dobrego. Naczelnik, który z natury nie był złym człowiekiem, ale musiał\nwymagać przestrzegania przepisów kolejowych, zabronił trzymania Lampo na stacji. Powiedział, że stacja kolejowa nie jest wesołym miasteczkiem ani schroniskiem dla psów, i stanowczo zażądał, aby\nzawiadowca pozbył się Lampo. Wracając do domu, zawiadowca myślał, w jaki sposób ma wypełnić polecenie przełożonego. Nie mógł trzymać psa w domu siłą, nie wyobrażał sobie go na łańcuchu. Jedyne, co mógł zrobić, to wysłać Lampo do\nswojego wuja na Sycylię. Wuj miał duży dom z ogrodem i był już na emeryturze, a więc miałby czas, by zająć się psem. Sycylia jest wyspą i Lampo musiałby tam zostać. \\h17\\h Napisał długi list do wujka. Odpowiedź nadeszła po kilku dniach. Wujek zgodził się na przyjęcie Lampo do siebie. Kolejarz postanowił na razie nic nie mówić ani kolegom na stacji, ani dzieciom.\nWiedział, że na początku będą myśleć, że znowu wyruszył w podróż, a potem miał nadzieję, że zapomną. Jedyną osobą, która wiedziała o zamiarach zawiadowcy, był młody telegrafista. Wyjeżdżał na urlop i\nobiecał dowieźć psa do kapitana statku płynącego na Sycylię. Jednak Lampo na stacji w Rzymie uciekł telegrafiście i wrócił do Marittimy. W końcu zawiadowca postanowił, że sam odwiezie psa na\nprzystań. Kapitan statku czekał na niezwykłego pasażera. Zawiadowca był tak smutny, że nawet nie pożegnał się z kapitanem. \\h18\\h Minął miesiąc, kolejarze na stacji dalej nie wiedzieli, gdzie podziewa się Lampo, i cały czas czekali. Wierzyli, że wyskoczy z któregoś pociągu. Uważnie przyglądali się każdemu nadjeżdżającemu\npociągowi, ale Lampo się nie pokazywał. Dzieci też chodziły bardzo smutne i w końcu zawiadowca postanowił powiedzieć im prawdę. Tego dnia również przyszedł list od wujka. Pisał w nim, że Lampo czuje\nsię dobrze, ale bardzo tęskni. Dzieci siedziały teraz często na plaży i spoglądały na morze. Gdzieś tam był ich przyjaciel, a one nic nie mogły zrobić, żeby go odzyskać. Roberto postanowił, że kiedy będzie dorosły, popłynie na\nSycylię i przywiezie Lampo z powrotem. \\h19\\h Pewnego dnia kolejarz pociągu jadącego z dalekiego Reggio twierdził, że widział Lampo. Zawiadowca nie wierzył, ale wysłał list do wuja na Sycylię. Odpowiedź przyszła po kilku dniach. Rzeczywiście, Lampo zniknął. Zawiadowca zaczął się martwić. Wiedział, że\npowrót psa oznacza nowe kłopoty. Nie potrafił jednak martwić się na zapas. Był dumny z Lampo, że udało mu się wydostać z wyspy, i teraz czekał na jego powrót. Minęło kilka tygodni, a Lampo nie wracał. Wszyscy na stacji żyli w napięciu. Znowu zaczęto wątpić w jego szczęśliwy powrót. Była już późna jesień, gdy jeden z kolejarzy przyniósł Lampo zawiniętego w\nprześcieradło do biura zawiadowcy. Pies żył, ale był tak słaby, że nie miał siły, żeby dojść z pociągu do biura. Zawiadowca rozwinął kawałek materiału i na widok ran, jakie miał Lampo, rozpłakał się.\nPostanowił, że zrobi wszystko, żeby pies odzyskał siły. \\h20\\h Jeszcze tego samego dnia przywieziono z miasteczka weterynarza, a on troskliwie zajął się psem. Codziennie przyjeżdżał i rzeczywiście po kilkunastu dniach pies zaczął wracać do zdrowia. Pewnego dnia\ndo zawiadowcy zadzwonił naczelnik kolei. Dowiedział się o powrocie psa, ale już nie wzbraniał mu przebywania na stacji, przeciwnie, polecił zawiadowcy, aby dołożył wszelkich starań, by pies\nwyzdrowiał. Po paru tygodniach Lampo wychodził już z zawiadowcą jak dawniej odprawiać pociągi i spacerował po całej stacji. Zawiadowca zawiózł go do Piombino. Chciał, żeby pies został tam na stałe, ale Lampo jak\nzwykle wymknął się i wrócił na stację. Dzieci, zadowolone z powrotu psa, prawie codziennie po szkole przyjeżdżały na stację, żeby bawić się ze swoim ulubieńcem. Pewnego dnia przyjechała razem z nimi mama i przywiozła małą Adele.\nDziewczynka właśnie nauczyła się chodzić i biegała radośnie po stacji. Tego dnia na stacji pojawił się również dziennikarz, ale zawiadowca przyjął go bardzo chłodno. Nie zamierzał udzielać już\nżadnych wywiadów na temat Lampo. Dziennikarz nalegał jeszcze chwilę, a potem poszedł do bufetu. Liczył na to, że może dowie się czegoś ciekawego od innych kolejarzy. Nadchodziła pora przyjazdu popołudniowego ekspresu i słychać było gwizd nadjeżdżającej lokomotywy. Tego dnia zawiadowca nie odprawiał pociągu. Tknięty dziwnym przeczuciem, wyszedł z biura. Na peronie\nspotkał także swojego zastępcę. Obydwaj mężczyźni spojrzeli na tory i krzyknęli z przerażenia. Na torach bawiła się mała Adele. Mężczyźni ruszyli jej na pomoc, ale lokomotywa zbliżała się z dużą\nprędkością. Znajdowali się jeszcze spory kawałek od dziecka, gdy wyprzedził ich Lampo. Mknął jak strzała, odbił się i zepchnął dziewczynkę na drugą stronę torów. Niestety, on sam nie zdążył z nich\nzejść. Zginął pod kołami pociągu. Zawiadowca wziął córkę na ręce i zaniósł na stację. Potem wrócił po Lampo. Ta niezwykła historia o przyjaźni psa i człowieka wydarzyła się naprawdę i zna ją każde włoskie dziecko, a grób Lampo znajduje się blisko budynku stacji, na której zginął.",
        "Author": "Roman Pisarski",
        "ReleaseDate": "1967",
        "Genre": "Książka dla dzieci, Literatura polska, Powieść przygodowa"
    },
    {
        "title": "Obrona Sokratesa",
        "content": "\\hStreszczenie szczegółowe\\h \\hI - wprowadzenie\\h Sokrates zwraca się do mężów ateńskich. Pyta ich, czy jego oskarżyciele wywarli na nich wrażenie. Według niego nie powiedzieli nic przekonującego, właściwie chcieli ostrzec ich przed Sokratesem, że\non może ich rzekomo oszukać. Ponieważ oskarżyciele nie powiedzieli prawdy, Sokrates chce zrobić to sam - \"Więc naprzód moje prawo bronić się (...)\". Będzie mówił prosto, bez ubarwień. Po raz pierwszy staje przed sądem, ma 70 lat. Prosi zatem, aby nie zważać na jego sposób mówienia, a \"na to tylko patrzyli i na to tylko zważali, czyja słusznie mówię, czy nie; bo to jest zaleta sędziego, a mówcy: mówić prawdę\". Niech rozważą, czy mówi sprawiedliwie. \\hII - główna myśl obrony\\h Sokrates uważa, że najpierw powinien bronić się przeciwko oskarżeniom dawnym. Ludzie od lat rozpowszechniali kłamliwe opinie. Kierowali się zawiścią i oszczerstwem. Trudno z nimi polemizować,\nponieważ nie są tutaj obecni. To tak, jakby walczyć z cieniem i odpierać zarzuty, gdy nikt nie odpowiada. Jednak ich oszczerstwa przez długi czas zapadały w umysłach tutaj obecnych oskarżycieli.\nMędrzec postara się je zdemaskować, chociaż jest to rzecz trudna. Jednak \"prawa potrzeba słuchać i bronić się\". \\hIII-X - mowa skierowana do oskarżycieli\\h Sokrates przytacza dosłownie oskarżenie, na podstawie którego Meletos napisał skargę sądową: \"Sokrates popełnia zbrodnię i dopuszcza się występku badając rzeczy ukryte pod ziemią i w niebie i ze słabszego zdania robiąc mocniejsze i drugich tego samego nauczając\". Mędrzec odpiera zarzuty, jakoby nauczał za pieniądze. Próbuje też wyjaśnić, co sprawiło, że zyskał złą reputację i naraził się na oszczerstwa. Wzięło się to z pewnego rodzaju mądrości, która jest\nmądrością ludzką i którą Sokrates jest obdarzony. To stwierdzenie nie wynika bynajmniej z przechwalania się, nie jest to bowiem jego zdanie, przedstawia on tylko świadectwo boga delfickiego.\nPrzyjaciel Sokratesa z lat młodzieńczych - Chajrefont, udał się do Delf, aby zasięgnąć opinii wyroczni. Wówczas Pytia odpowiedziała mu, że ponad Sokratesa nie ma nikogo mądrzejszego. Niestety, nie\nmożna potwierdzić tego świadectwa, bo Chajrefont już nie żyje. Mędrzec nie jest świadomy posiadania jakiejkolwiek mądrości, ani dużej, ani małej. Jednak nie kłamie, bo to byłoby wbrew prawu boskiemu. Ten problem nie dawał mu spokoju, dlatego wyruszył na\nposzukiwania prawdziwych mędrców, aby obalić stwierdzenie wyroczni. Na początku dotarł on do polityka, powszechnie uważanego za mędrca. W rozmowie z nim doszedł do wniosku, że człowiek ten nie jest\njednak taki, za jakiego powszechnie się go uważa. On jedynie mniema, że jest mądry. Nic nie wie o rzeczach, a twierdzi, że jednak posiada na ich temat jakąś wiedzę. Został on przez tego człowieka\nznienawidzony. Podobna sytuacja spotkała go z innymi ludźmi, powszechnie uważanymi za mądrych. \"O, którzy mieli najlepszą opinię, wydali mi się bodajże największymi nędzarzami (...)\". Potem Sokrates poszedł do poetów, chciał rozmawiać na temat ich twórczości. Okazało się, że swych utworów nie tworzą oni dzięki swej mądrości tylko talentowi. Ponadto uważają się oni za autorytety w\nsprawach, o których wiedzy nie posiadają. Następnie udał się do rzemieślników. Posiadali oni wiedzę w wielu pięknych dziedzinach. Jednak popełnili ten sam błąd, co poeci: każdy z nich uważał, że\ndzięki tworzeniu sztuki, jest doskonały także w innych dziedzinach, a to rzucało cień na ich mądrość. Te doświadczenia przysporzyły filozofowi wielu wrogów, za ich sprawą powstały liczne oszczerstwa. Tymczasem mądry jest tylko sam bóg, który przez wyrocznię mówi, \"że ludzka mądrość mało co jest warta albo nic\". Dlatego Sokrates chodzi i pyta, w imieniu boga wykazując ludziom, że mylą się mniemając o swojej mądrości. To sprawia, że podążają za nim młodzi ludzie, często z bogatych rodów, którzy go\nnaśladują. Jak Sokrates, nagabują ludzi, udowadniając im, że ich mądrość jest pozorna. Obrażeni \"mędrcy\" zarzucają więc Sokratesowi demoralizowanie młodzieży, chociaż tak naprawdę nie wiedzą nic na\ntemat jego nauk. Stąd wzięły się te wszystkie niesłuszne oskarżenia. Oszczerstwa rosły długo, trudno je teraz obalić w tak krótkim czasie. \\hXI-XV - mowa skierowana do Meletosa\\h Sokrates próbuje się bronić przed oskarżeniami, które wysunął Meletos. Jego skarga dotyczyła demoralizacji młodzieży przez Sokratesa, uznawania duchów innych, niż nakazuje to państwo. Tymczasem\nwedług mędrca, to Meletos popełnia niesprawiedliwość, lekkomyślnie sprowadzając ludzi do sądu i udając, że zabiega o sprawy, o które inni się nie troszczą. Zwraca się do Meletosa, żeby wskazał osoby,\nktóre czynią młodzież lepszą. Są to sędziowie, zgromadzeni na rozprawie Ateńczycy, członkowie Rady. Oni nie przywodzą młodych ludzi do złego, czynią ich lepszymi. Wygląda zatem, że wszyscy Ateńczycy,\nz wyjątkiem Sokratesa, czynią młodych szlachetnymi. Byłoby to prawdziwym szczęściem, gdyby tylko jeden człowiek demoralizował młodzież, natomiast wszyscy inni byliby jej dobroczyńcami, ale,\noczywiście, tak nie jest. Zatem oskarżyciel nie tylko nie troszczy się o młodych, ale są mu oni zupełnie obojętni. Poza tym Sokrates odpiera zarzut umyślnego demoralizowania. Nikt przecież, jego\nzdaniem, nie tworzyłby wokół siebie ludzi złych, od których tylko zło mogłoby go spotkać. Dlatego też zakładając nawet, że Sokrates demoralizuje młodzież, to robi to całkowicie nieumyślnie, a do tej\npory takich przykładów nieświadomego szkodnictwa, prawo nie stawiało przed sądem. Kolejny zarzut, skierowany przez Meletosa przeciwko Sokratesowi dotyczy wiary w bogów. Meletos oskarża filozofa o brak wiary w bogów, a jednocześnie zarzuca mu nauczanie o nowych duchach, innych niż\nbogowie uznawani przez państwo. Sokrates udowadnia sprzeczność tkwiącą w tym oskarżeniu. Dla niego jest ono absurdalne. Sokrates nie jest ateistą, często mówi o duchowości. Owszem, nazywa czasem\nsłońce kamieniem, a księżyc ziemią, ale to nie jego własne nauki. Przecież wiele mądrych ksiąg zawiera szereg podobnych stwierdzeń (np. dzieła Anaksagorasa z Klazomenów). Młodzież więc może o tym\nwszystkim przeczytać. Ponadto, jeżeli wierzy się i głosi duchowość, to nie można nie uznawać duchów, które są dziećmi bogów, ich nieprawym potomstwem. Podobnie więc nie można nie uznawać bogów,\nwierząc w duchy. Zwraca się do Meletosa: \"Ale żebyś ty kogoś przekonał, co ma choć odrobinę oleju w głowie, że jeden i ten sam człowiek potrafi w dzieła duchów i bogów wierzyć i znowu ten sam nie wierzy ani w duchy, ani w bogów, ani w\nbohaterów, to się w żaden sposób nie da zrobić\". \\hXVI-XXII - posłannictwo Sokratesa\\h Sokrates twierdzi, że nie popełnił w świetle skargi Meletosa żadnego przestępstwa, dlatego też długa obrona wydaje się tu zbędna. Zdaje sobie jednak sprawę, iż nie Meletos ani Anytos są powodem\nskazania (jeżeli do niego dojdzie), ale oszczerstwa i zawiść, które w przeszłości zgubiły już wielu ludzi, i wielu jeszcze zgubią w przyszłości. Sokrates w obliczu niebezpieczeństwa śmierci nie boi się i nie waha trwać przy swoich przekonaniach. Nie wypiera się swoich działań, ponieważ uważa je za dobre i sprawiedliwe. Człowiek bowiem nie\npowinien kierować się tym, czy przeżyje, ale czy postępuje słusznie i dzielnie. Tak właśnie zachował się Achilles, który wolał poddać się wyrokom przepowiedni i zginąć po zabiciu Hektora, niż\nzachować życie, ale zhańbić się nie pomściwszy na Trojańczyku śmierci swojego przyjaciela, Patroklosa. Bo, \"gdzie człowiek raz stanie do szeregu, bo to uważał za najlepsze, albo gdzie go zwierzchnik postawi, tam trzeba, sadzę, trwać mimo niebezpieczeństwa; zgoła nie biorąc w rachubę ani śmierci, ani\nniczego innego oprócz hańby\". Bóg wyznaczył go, aby filozofował, więc jak teraz ma porzucić ten \"posterunek\", ze strachu przed śmiercią? Dodaje: \"Bo obawiać się śmierci, obywatele, to nic innego nie jest, jak tylko mieć się za mądrego, choć się nim nie jest. Bo to znaczy myśleć, że się wie to, czego człowiek nie wie\". Nikt nie wie, czy śmierć jest największym dobrem czy nieszczęściem. Zakładanie z góry, że jest złem i paniczny lęk przed nią jest więc głupotą - twierdzeniem, że wie się to, czego człowiek nie wie.\nSokrates jest świadomy swojej niewiedzy. Jeśli zatem nie wie, czy śmierć jest złem, ale wie na pewno, że złem jest krzywdzenie innych i nie-słuchanie lepszych od siebie (bogów i ludzi), to jego wybór\njest prosty. Dlatego nie ma zamiaru rezygnować ze swoich nauk i za wszelką cenę unikać śmierci, która może okazać się największym dobrem i szczęściem. Zakładając, że sędziowie postawiliby mu warunek:\nzostaje uwolniony, ale w zamian zaprzestaje filozofowania, nie przyjąłby tej propozycji, ponieważ bardziej posłuszny jest bogu, niż ateńskim mężom. Nie przestanie więc doradzać i dawać wskazówek\nkażdemu, kogo spotka. Zresztą przecież nic złego nie robi, tylko przekonuje wszystkich, że nie wolno dbać jedynie o majątek i ciało, ale o duszę, bo to ona jest najważniejsza: \"(...) nie wstydzisz się dbać i troszczyć o pieniądze, abyś ich miał jak najwięcej, a o sławę, o cześć, o rozum i prawdę, i o duszę, żeby była najlepsza, ty nie dbasz i nie troszczysz się o to?\". Będzie więc trwał przy swoich sądach i postępowaniu, nawet gdyby musiał ponieść śmierć wielokrotnie. Jeżeli jednak zostanie zgładzony, to nie jemu wyrządzi się krzywdę, ale samym Ateńczykom. Bowiem najgorszym złem i obrazą bogów jest niesprawiedliwie zgładzić człowieka niewinnego, danego państwu\nprzez boga do przekonywania, uczenia. Po jego śmierci zapadną w sen, będą w nim trwać, dopóki bóg nie ześle kogoś innego, kto niczym żądlący owad na karku będzie kąsał i pobudzał zgnuśniałych\nmieszkańców Aten. Sokrates zaniedbał swoje sprawy, rodzinę, aby służyć innym, nie robi tego w swoim interesie - przecież nie bierze zapłaty za nauki, żyje w ubóstwie. Nie angażuje się w politykę, nie czuje ku temu wewnętrznej potrzeby, zapewne wtedy nie dożyłby sędziwego wieku. Tłum bowiem nie lubi polityków, którzy stawiają mu czoła, nie pozwalając na krzywdy i\nbezprawie. Dlatego człowiek, który walczy o sprawiedliwość, musi prowadzić żywot prywatny, nie publiczny. Nigdy nie sprawował żadnego urzędu w państwie, był jedynie członkiem Rady. Głosował przeciwko\npociągnięciu do wspólnej odpowiedzialności dowódców, którzy nie zabrali ze sobą i nie pogrzebali ciał swoich towarzyszy po bitwie morskiej. Pomimo krytyki, nie bał się wtedy śmierci i uwięzienia,\ngdyż wiedział, że postępuje słusznie i sprawiedliwie. Podobnie było, kiedy próbowano skazać na śmierć Leona Salamińczyka, wtedy wycofał się z obrad. Mógł zostać za to skazany na śmierć. Jednak on nigdy nie wyrzekł się głoszenia sprawiedliwości. Dziwi\nsię oskarżeniom pod swoim adresem, przecież nie ma żadnego świadka, który potwierdziłby, że demoralizuje młodzież. Więcej - wielu jego uczniów jest tutaj na sali, jako obserwatorzy. Wbrew sądom\nMeletosa, wszyscy oni gotowi są wesprzeć swego nauczyciela, odwołują się do słuszności i sprawiedliwości. Zatem niech sędziowie zadecydują, do kogo należy prawda: do Sokratesa czy Meletosa? \\hXXIII-XXIV - uzupełnienie obrony\\h Sokrates powiedział już wszystko, co miał na swoją obronę. Zapewne inni staraliby się wzbudzić litość u sędziów, przyprowadzając rodzinę, błagając o litość, zalewając się łzami. On jednak nie posunie\nsię do tego, nie wykorzysta swoich trzech synów, aby prosili w jego imieniu. Byłoby to haniebne. Takim niegodnym zachowaniem Ateńczycy tylko przynoszą wstyd swojemu państwu. On wybrał drogę nie\nlamentu i litości, ale wyjaśnienia i przekonania do prawdy. Z kolei sędziowie są od ustanowienia sprawiedliwości, nie łaski. \\hXXV-XXVIII - propozycja kary\\h Sokrates zna już wynik głosowania. Nie oburza się, nie jest zdziwiony. Dziwi go jedynie liczba głosów, jaka padła po obu stronach. Nie sądził bowiem, że różnica będzie tak mała, spodziewał się\nwiększej. Gdyby tylko trzydzieści głosów padło inaczej, zostałby uniewinniony. Meletos wnosi o karę śmierci. Sokrates pyta zatem, jaką karę ma zaproponować sędziom? Na jaką zasługuje? Nie prowadził\nżycia domowego, nie dbał o majątek, zaangażowanie polityczne. Poświęcił się ludziom, przekonywał ich, aby nie zabiegali o żadną własność, jedynie o siebie, aby być najlepszymi i najmądrzejszym.\nWnioskuje więc Sokrates dla siebie o darmowe utrzymanie w Prytanejonie. Nie jest to przejawem jego zuchwałości, raczej przekonania o niesprawiedliwości wyroku, bo jeden dzień rozprawy to za mało, aby\nzmyć z siebie oszczerstwa i przekonać sędziów do prawdy. Tymczasem on nikomu żadnej krzywdy nie wyrządził. Nie zaproponuje sędziom uwięzienia go, bo przecież nie będzie pozostawał we władzy\nzmieniających się urzędników. Na grzywnę też się nie zdecyduje - nie posiada przecież żadnego majątku. Wygnanie też nie jest rozwiązaniem, ponieważ jest przekonany, że gdziekolwiek się uda, młodzież\ni tak będzie się gromadzić wokół jego osoby. Nie zaprzestanie również głoszenia swoich prawd, bo to byłoby nieposłuszeństwem wobec boga. Największym dobrem dla człowieka jest prowadzenie każdego dnia\nrozważań na temat dobra - \"A jeżeli powiem, że to właśnie jest też i największe dobro dla człowieka: każdego dnia tak rozprawiać o dzielności i o innych rzeczach, o których słyszycie, że i ja sam rozmawiam, i własne, i cudze\nzdania roztrząsam, a bezmyślnym życiem żyć człowiekowi nie warto (...)\". Na koniec Sokrates proponuje jako karę za swoją działalność niewielką grzywnę (pieniądze ofiarowali jego uczniowie, m.in. Platon, Kriton, Kritobulos, Apollodoros). \\hXXIX-XXXIII - po wyroku\\h Sokrates przestrzega sędziów, że za cenę tak szybko wydanego wyroku spotka ich niesława, dosięgnie odpowiedzialność za zabicie mędrca. A przecież mogli jeszcze trochę poczekać, wszak jest już w\npodeszłym wieku, śmierć niechybnie szybko sama do niego przyjdzie. Niech nie uważają, że został skazany za brak argumentów obronnych. Wręcz przeciwnie. Uważa, że skazano go za brak zuchwałości,\nlamentów, do których przywykli słuchacze, a którymi starali się zwykle ratować oskarżeni. Jednak Sokrates nie żałuje swojego sposobu obrony (\"Wolę zginąć po takiej obronie niż tamtym sposobem żyć.\"). Zachował się godnie. Czy to w sądzie, czy to na wojnie - nikt nie powinien unikać śmierci za wszelką cenę. O wiele łatwiej unikać śmierci niż nikczemności. Mędrzec pozwala sobie na prorokowanie, w obliczu śmierci wolno to ludziom robić. Zatem oświadcza sędziom, że za wyrok śmierci wydany na niego, spotka ich kara - \"Przepowiadam wam więc, obywatele, którzyście mnie zabili, że przyjdzie na was kara zaraz po mojej śmierci, znacznie cięższa (...)\". Podjęli decyzję w przekonaniu, iż uwolnili się od rachunku sumienia własnego życia. Jednak niech się spodziewają, że będą następni po Sokratesie, których nie powstrzymają od krytyki\nnieprzyzwoitości. Słowa kieruje też do sędziów głosujących za uwolnieniem go. Chętnie by z nimi podyskutował przed śmiercią o swoim procesie i obronie. Sokrates mówi, że przytrafiło mu się coś niezwykłego. Jego wewnętrzny głos nie podpowiada mu, że zrobił coś niewłaściwego obierając taką linię obrony. Wręcz przeciwnie - rzecz, która mu się\nprzydarzyła, jest czymś dobrym, bo i śmierć jest dobra. Jest jedną z dwóch rzeczy: albo jest rodzajem nicości, w którym człowiek nie doznaje niczego, rodzajem głębokiego, spokojnego snu, albo stanowi\nrodzaj wędrówki z jednego świata w drugi. Należy mieć nadzieję na Hades. Prawdziwym zaszczytem i dobrem będzie przebywanie tam z Orfeuszem, Muzajosem, Hezjodem czy Homerem. Rozpytywanie ich lub\nOdyseusza czy Syzyfa o ich mądrość, tak jak zwykł wypytywać zwykłych ludzi na ziemi, to będzie jego szczęście. Tam przynajmniej nikt nie skaże go za to na śmierć. Sędziowie zaś powinni pamiętać, że\njeżeli zło nie jest udziałem człowieka za jego życia, to i po śmierci go nie dosięgnie, a bóg nigdy nie zaniedbuje troski o jego sprawy. Dlatego mędrzec nie żywi urazy wobec tych, którzy go oskarżyli\ni skazali. Prosi jedynie, aby mieli baczenie na jego synów. Jeżeli będą oni bardziej zabiegali o majątek niż o cnotę, niech zostaną srogo ukarani. Sokrates kończy swoją przemowę słowami: \"Ale o to już i czas odejść; mnie na śmierć, wam do życia. Kto z nas idzie do tego, co lepsze, tego nie wie jasno nikt - chyba tylko bóg\".",
        "Author": "Platon",
        "ReleaseDate": "0001",
        "Genre": "Filozofia, Literatura starożytna, Dialog filozoficzny"
    },
    {
        "title": "Bez oręża",
        "content": "\\hStreszczenie szczegółowe\\h Ojciec wolnych ludzi: opowieść o prymasie Wyszyńskim rozpoczyna się prologiem, w którym w skrócie przedstawione zostają wydarzenia 1981 roku, a więc momentu, kiedy doszło do porozumień władzy PRL z pierwszym związkiem zawodowym, czyli „Solidarnością”. Obserwatorem tych wydarzeń jest odchodzący już prymas Stefan Wyszyński.   Właściwa akcja powieści rozpoczyna się w 1939 roku, już po ataku wojsk niemieckich na Polskę. Stefan Wyszyński, wtedy jeszcze profesor seminarium duchownego ucieka z Włocławka ze swoimi seminarzystami. Chce tam jak najszybciej wrócić, w końcu mu się to udaje, ale przełożeni, ze względu na wydawane przez niego czasopismo i zawarte w nim antyhitlerowskie materiały, obawiają się o jego bezpieczeństwo i zmuszają go do wyjazdu. Przez kolejne lata Wyszyński kilkukrotnie zmienia adres, aby w jak najmniejszym stopniu narażać osoby udzielające mu schronienia. W końcu trafia do ośrodka w Laskach, gdzie później trafiać będą powstańcy warszawscy. Tutaj poznaje przyszłe „Ósemki” Stefana Wyszyńskiego, a więc kobiety, które wybierają świecki model życia konsekrowanego. Bardzo wyrazistą postacią będzie tutaj przede wszystkim Maria Okońska, przyszła założycielka Instytutu Prymasa Wyszyńskiego. Kobiety decydują się na udział w Powstaniu Warszawskim. Niosą wiarę i pocieszenie innym mieszkańcom Warszawy. Cudem ocaleją w powstaniu i wrócą pod opiekę Stefana Wyszyńskiego, którego poproszą o duchową opiekę i przewodnictwo.  Po wojnie w 1946 roku prymas Hlond przekazuje Wyszyńskiemu informację o nominacji biskupiej. Wyszyński jest w szoku, nie czuje się gotowy do objęcia tak ważnej funkcji, nie chce ponownie opuszczać Włocławka, ale ostatecznie słyszy, że „Ojcu Świętemu się nie odmawia”. Przyjmuje więc nominację, co niekoniecznie spotyka się z entuzjazmem kolegów profesorów z Włocławka. Wielu księży mu zazdrości. Wyszyński jednak chce pogodzić obowiązki biskupa, profesora i przewodnika duchowego. W nowo objętym biskupstwie organizuje bardzo intensywną posługę duszpasterską. Odwiedza kolejne parafie i bierzmuje tysiące osób, które do sakramentu nie mogły przystąpić ze względu na wojnę. Zyskuje sobie coraz większe poparcie w lubelskim środowisku. Wszystko to dzieje się między 1946 a 1947 rokiem, kiedy przez Polskę przetacza się ogromna zmiana polityczna. Sfałszowane wybory na początku 1947 roku wygrywa tzw. Blok Demokratyczny, składający się z PPR, PPS, SL i SD, a więc w zdecydowanej większości partii komunistycznych, lewicowych, które pokonują opozycyjny PSL pod przewodnictwem Stanisława Mikołajczyka. W ten sposób rozpoczyna się okres dominacji władzy komunistycznej w Polsce. Indoktrynacja, walka z kościołem i szereg innych zmian wzbudzają sprzeciw między innymi młodzieży szkolnej w Lublinie, która ratunku przed Urzędem Bezpieczeństwa i milicją szuka w kościele i u biskupa lubelskiego. Wyszyński bez wahania bierze stronę młodzieży, czym zyskuje sobie jeszcze większe zaufanie. Od początku jednak reprezentuje on strategię szukania w każdym człowieku dobra, wygrywania wiarą, a nie dążeniem do walki, która w Polsce doprowadziła jego zdaniem do przelania zbyt dużej ilości bezcennej polskiej krwi.  Przekonanie to buduje Wyszyński między innymi wśród swojej „Ósemki”. Maria Okońska za jego namową idzie na studia na Katolickim Uniwersytecie Lubelskim. Kiedy zostaje aresztowana przez UB, jest bardzo spokojna. Jest przekonana, że aresztowana została w Zwiastowanie, a wypuszczona zostane w Nawiedzenie. Staje się apostołką wśród więźniów, nie udaje się jej złamać przez kilka długich miesięcy. Wzbudza więc zainteresowanie pułkownik Julii Brystygierowej, która słynie z okrucieństwa. Maria robi na niej duże wrażenie, szczególnie ze względu na swoje przekonania, przygotowanie filozoficzne, umiejętność dyskusji, ale i niezachwianą wiarę. Brystygierowa decyduje o wypuszczeniu Marii, a kiedy ta przekonuje ją, że codziennie będzie się za nią modlić, daje jej prywatny numer telefonu. Wyszyński jest pod wrażeniem wiary Marii, ogromnie cieszy się z jej powrotu.  Pod koniec 1948 roku umiera prymas Hlond. Przed śmiercią dyktuje swojemu sekretarzowi list do papieża, w którym wskazuje Wyszyńskiego na swojego następcę. Nikt jednak o tym liście nie wie. W kurii toczy się dyskusja, czy nadal utrzymane powinno zostać połączenie biskupstwa gnieźnieńskiego i biskupstwa warszawskiego. Wyszyński jest zwolennikiem rozdziału, który umożliwiłby biskupom bycie bliżej wiernych. Jest to stanowisko większości. Szybko okazuje się jednak, że papież podtrzymuje połączenie biskupstw, a prymasem mianuje Wyszyńskiego. Ten po raz kolejny jest w szoku, kiedy kardynał Sapieha przekazuje mu tę informację. UB planuje pierwszy zamach na prymasa, na szczęście udaremniony. Maria Okońska odwiedza po roku Brystygierową i daje jej w prezencie Ewangelię. Ta z kolei prosi o spotkanie z Prymasem, do którego dochodzi. Wyszyński i Brystygierowa stoją na swoich stanowiskach, natomiast są dla siebie bardzo uprzejmi. Po tym spotkaniu Brystygierowa poleca towarzyszom z UB jeszcze uważniej obserwować Wyszyńskiego i prowadzić akcję inwigilacyjną.  Wyszyński decyduje się na podpisanie porozumienia z komunistami, co spotyka się ze sporym niezrozumieniem i dezaprobatą ze strony części kleru, jak i wiernych. Wyszyński jest przekonany, że jedynie w ten sposób może walczyć o miejsce Kościoła w PRL. Umiera kardynał Sapieha. Kazanie na jego pogrzebie, które wygłasza Wyszyński, robi ogromne wrażenie na młodym jeszcze wtedy księdzu Karolu Wojtyle. Prezydent Bierut chce aresztować kardynała Wyszyńskiego, ale zezwolenia na to nie wydaje Stalin.  W 1953 roku po śmierci Stalina zostaje wydany rozkaz internowania prymasa Wyszyńskiego. Zostaje on najpierw przewieziony do Rywałdu, a potem do Stoczka. Uniemożliwione zostaje mu jakiekolwiek niesienie posługi kapłańskiej, nie ma kontaktu z nikim z zewnątrz, do opieki nad nim przydzieleni zostają ksiądz i siostra, którzy zmuszeni są do współpracy z UB. Na Jasnej Górze zainicjowane zostają modlitwy za Prymasa. Maria Okońska jeszcze raz wykorzystuje swoją znajomość z Brystygierową, aby przesłać do Prymasa paczkę ze żłóbkiem z Dzieciątkiem Jezus i Hostią na Boże Narodzenie. Władza próbuje po dwóch latach złamać Prymasa. Nie udaje się to jednak. W 1955 roku Wyszyński zostaje przewieziony do klasztoru nazaretanek w Komańczy, gdzie zyskuje znacznie większą wolność. Może przyjmować gości, może spacerować po górach. Odwiedza go m.in. Maria Okońska, która przekonuje go do napisania tekstu ślubów jasnogórskich, które mają być odnowione z okazji 300-lecia zawierzenia Polski Maryi przez króla Jana Kazimierza. Umiera prezydent Bierut. Władzę w partii PZPR przejmuje Wiesław Gomułka, z którego rozkazu uwolniony zostaje prymas Wyszyński. Triumfalny powrót Prymasa staje się dla wielu wiernych okazją do zamanifestowania swojej wiary. W gronie witających Wyszyńskiego przed pałacem w Warszawie jest m.in. Emilia Paderewska-Chrościńska, która jest ginekologiem pracującym wbrew zasadom władzy ludowej, namawiającej Polki do aborcji. Wyszyński po powrocie zarządza Nowennę Maryjną, organizuje nawiedzenie polskich domów przez obraz Matki Boskiej Jasnogórskiej. Jedzie w końcu do Rzymu, aby przekonać do swoich racji papieża Piusa XII. Częściowo mu się to udaje. W Polsce cały czas musi toczyć trudną walkę z władzami krajowymi. W 1958 roku wręcza Karolowi Wojtyle nominację na biskupa krakowskiego. Ten młody jeszcze ksiądz od razu wzbudza jego zainteresowanie swoim nietypowym zachowaniem, współpracą z młodzieżą, podróżowaniem. Umiera papież Pius XII, na jego miejsce wybrany zostaje Jan XXIII, który bardzo sprzyja Polsce i stara się zrozumieć punkt widzenia Wyszyńskiego. Umiera arcybiskup Baziak, Wojtyła zostaje arcybiskupem krakowskim. Bierze udział w Soborze Watykańskim II zwołanym przez Jana XXIII. Szybko zyskuje sobie wielu przyjaciół wśród dostojników kościelnych z innych krajów, co nie uchodzi uwadze Wyszyńskiego. W kraju jednak, mimo wielu zabiegów ze strony władzy, Wojtyła zawsze trzyma się pół kroku za Wyszyńskim. W 1977 roku, kiedy Wyszyński jest bardzo chory, Wojtyła jako arcybiskup zarządza za niego modlitwy w całym kraju. W 1978 na papieża zostaje wybrany Jan Paweł I, który jednak bardzo szybko umiera. Podczas kolejnego konklawe, ku początkowemu zdumieniu Wyszyńskiego, pojawia się kandydatura Wojtyły. Zostaje on wybrany na kolejnego papieża i przyjmuje (za sugestią Wyszyńskiego) imię Jana Pawła II. W 1979 roku papież udaje się z pierwszą wizytą do Polski, co staje się przyczynkiem do kolejnej demonstracji wiary Polaków. W 1981 roku Prymas Wyszyński jest już bardzo chory. Kiedy dochodzi do zamachu na papieża, nikt nie wie, jak mu przekazać tę informację. Dochodzi do rozmowy telefonicznej Wyszyńskiego z Janem Pawłem II, która zdaniem najbliższych współpracowników przynosi Prymasowi ukojenie. Stefan Wyszyński umiera 28 maja 1981 roku. W epilogu powieści pojawia się jeszcze informacja o synu jednego z urzędników UB, który inwigiluje Jerzego Popiełuszkę.",
        "Author": "Zofia Kossak-Szczucka",
        "ReleaseDate": "1985",
        "Genre": "Powieść historyczna, Literatura polska"
    },
    {
        "title": "Opowiadania z Doliny Muminków",
        "content": "\\hStreszczenie szczegółowe\\h \\h„Wiosenna piosenka”\\h Na początku dowiadujemy się, że Włóczykij zawędrował daleko na północ. Tu wreszcie miał warunki, by w spokoju ułożyć melodię do nowej piosenki. Już od dłuższego czasu o niej myślał. Miała wyrażać nadzieję, tęsknotę i zachwyt nad wędrowaniem. Rozmyślał też o swoim przyjacielu Muminku. Kiedy dotarł do strumienia, postanowił umieścić go też w\npiosence. Rozbił namiot, rozpalił ognisko, przygotował kolację. Zauważył wtedy przyglądające się mu leśne stworzonko. Nie pozwalało mu skupić się na piosence, toteż próbował je odgonić. Ono jednak\nprzeprawiło się przez strumień i dosiadło się do ogniska. Włóczykij był z tego niezbyt zadowolony, gdyż zupełnie stracił muzyczny nastrój. Tymczasem stworzonko opowiadało, że już dużo wie o\nWłóczykiju i poprosiło o nadanie mu imienia. Gdy ten nie zareagował, poprosiło o jakąś opowieść. Ale i teraz nie doczekało się spełnienia prośby. Kiedy już odchodziło, Włóczykij zatrzymał je i nazwał\nTi-ti-tiu - od dźwięku, jaki wydawało. Następnego dnia Włóczykij powędrował dalej. Coś jednak nie dawało mu spokoju i postanowił wrócić. Gdy znalazł się w poprzednim miejscu, zawołał Ti-ti-tiu. Po chwili stworzonko się pokazało, lecz\nstwierdziło, że nie może poświęcić mu wiele czasu, gdyż od chwili, gdy ma imię, jest bardzo zajęte. Włóczykij mógł już spokojnie zająć się swoją piosenką, w której wyrażał zachwyt nad swoją samotnością. \\h„Straszna historia”\\h Średni z trzech Homków bawił się z młodszym bratem. Ten jednak nie był zbyt zadowolony, marudził, aż w końcu zaczął płakać. Toteż brat go zostawił i poszedł dalej sam. A że miał bardzo bujną\nfantazję, zaczął wyobrażać sobie różne niebezpieczeństwa, np. żywe grzyby i ogromne węże, które z pewnością mogą połknąć jego braciszka. Wbiegł więc na podwórko z wiadomością, że brat zginął pożarty przez ogromne węże. Mama bardzo się przeraziła, ale tato\nszybko ją uspokoił, mówiąc, że Homek zmyśla. Rodzice ukarali go za to - nie dostał leguminy do obiadu. Homek poczuł się niezrozumiany i skrzywdzony. Uciekł z domu. Znów trafił na bagna. Fantazja znów zaczęła pracować - wyobraził sobie wóz widmo i unoszącego się w powietrzu brata. Ściemniało się, gdy\ndotarł do jakiegoś domu. Okazało się, że mieszkała w nim mała Mi ze swoją babcią. Homek opowiedział jej o żywych grzybach. Mi, siedząc na szafie, powiedziała mu, że grzyby te są już w salonie i z\npewnością pożarły babcię. Przestraszony Homek też chciał się schować na szafie. Tymczasem rozległo się pukanie do drzwi. Teraz już przerażony Homek ukrył się pod kanapą. Babcia otworzyła drzwi.\nOkazało się, że to tata Homka, szukający syna. Kiedy już wracali do domu, Homek powiedział, że nie chce się więcej bawić z Mi, bo ona wymyśla takie straszne rzeczy, że nawet on się boi. \\h„O Filifionce, która wierzyła w katastrofy”\\h Filifionka, piorąc chodnik w morzu, rozmyślała o jakiejś straszliwej katastrofie, która mogłaby jej się przydarzyć. Piękna pogoda z pewnością zapowiadała nadejście czegoś strasznego. Nagle ogarnęła ją panika, więc szybko wróciła do domu. Odziedziczyła go po babce, ale bardzo jej się nie podobał. Był duży, brzydki i ponury. Od zewnątrz pomalowany olejną ciemnoszarą farbą, od wewnątrz brązową. Filifionka zajęła się przygotowaniami do\nprzyjęcia sąsiadki - umówiły się na herbatę. To pozwoliło jej choć na chwilę nie myśleć o katastrofach. Kiedy Gapsa przyszła, rozmawiały o różnych sprawach, jednak Filifionka wciąż myślała o swoim\nstrachu. Zdecydowała się opowiedzieć o wszystkim Gapsie, ale ona wolała dyskutować o praniu. Filifionka rozgniewała się i rozstały się skłócone. Gospodyni została sama w pustym mieszkaniu. Miała\nwrażenie, że nic nie stoi na swoim miejscu. Nagle zadzwonił telefon. To Gapsa dziękowała za przyjęcie i pytała o uczucia przyjaciółki. Tymczasem sztorm się wzmógł. Filifionka zabrała kołdrę i ukryła się przed burzą w spiżarni. Silny wiatr zwalił komin i zerwał linię telefoniczną. W końcu huragan otworzył okno i rozsypał wszystko, co\nbyło na półkach. Filifionka przerażona wybiegła na piasek plaży. Tu już czuła się bezpieczniej, bo katastrofa nareszcie nadeszła. Zaczęła rozmyślać jak uporządkować dom. Już się nie bała. Tymczasem nad ranem nadeszła trąba powietrzna i zniszczyła cały dom. Filifionki jednak to nie zmartwiło. Uprała znaleziony chodnik i wykąpała się w morzu. Kiedy Gapsa nadeszła i użalała się nad nią,\nzaczęła z nią rozmowę o praniu. \\h„Historia o ostatnim smoku na świecie”\\h Pewnego czwartku Muminek próbował chwytać w stawie różne małe stworzonka. Kiedy podniósł słoik, zobaczył w nim maleńkiego smoka. Był mniejszy niż pudełko zapałek i pływając, ślicznie poruszał maleńkimi skrzydłami. Był koloru złotego, tylko głowę, ogon i łapki miał zielone. Bardzo spodobał się Muminkowi, który postanowił się z nim zaprzyjaźnić. Ostrożnie, żeby nikt z rodziny nie zauważył, wnosił słoik do swojego pokoiku. Jednak mała ciekawska Mi spostrzegła, że coś ukrywa. W pokoiku smok wyszedł ze słoika. Kiedy Muminek chciał go\npogłaskać, został lekko oparzony płomieniem. Ten smok, mimo że był tak mały, potrafił jak wszystkie smoki zionąć ogniem. Żywił się tłustymi sierpniowymi muchami. Tymczasem Mamusia Muminka zawołała go na śniadanie. Przy stole mała Mi oczywiście wszystkim opowiedziała, że Muminek ma jakieś nowe zwierzątko. Ten jednak poprosił tylko Mamusię o dopilnowanie, by\nnikt nie wchodził do jego pokoju, i poszedł szukać Włóczykija. Znalazł przyjaciela nad rzeką i pochwalił się tym, co ma w pokoju. Przyszli obejrzeć smoka. Ten tymczasem siedział na firance. Kiedy\nMuminek chciał go stamtąd zdjąć, smok zaczął fruwać po pokoju. Ugryzł silnie Muminka w ucho i usiadł na ramieniu Włóczykija. Po południu wszyscy rozmawiali już tylko o smoku, który latał sobie nad stołem, od czasu do czasu przysiadając na ramieniu Włóczykija, którego wyraźnie polubił. Ten, nie chcąc robić przykrości\nMuminkowi, postanowił wyjść. Przykrył smoka kapturkiem na imbryk i poszedł. Gdy Muminek nieco podniósł kapturek, smok wyfrunął, przywarł do oszklonych drzwi werandy i żałośnie zakwilił, patrząc za\nodchodzącym Włóczykijem. Wtedy Muminek otworzył drzwi i pozwolił smokowi odlecieć. Było mu żal i czuł gorycz, że smok wybrał Włóczykija. Tymczasem Włóczykij łowił ryby. Kiedy smok nadleciał, próbował go odgonić. Na nic się to nie zdało. Smok ułożył się na jego kapeluszu i zasnął. Pod wieczór nadpłynął łodzią młody Paszczak. Włóczykij zaproponował mu złowione ryby w zamian za to, że ten odwiezie smoka jak najdalej. Ułożył śpiące zwierzątko w imbryku do kawy. Paszczak zabrał\nnaczynie i odpłynął. Po zachodzie słońca przyszedł Muminek. Usiadł obok Włóczykija. Po dłuższym milczeniu zapytał o smoka. Włóczykij jednak udał, że go nie widział, i stwierdził, że smok powinien znajdować się w domu\nMuminka. Potem dodał, że czasami tak bywa ze smokami - robią, co im się podoba. Po namyśle Muminek powiedział, że tak chyba będzie najlepiej, i zainteresował się nowym spławikiem Włóczykija.\nPrzyjaciele umówili się następnego dnia na ryby. \\h„O Paszczaku, który kochał ciszę”\\h Pewien Paszczak pracował w lunaparku (wesołym miasteczku), dziurkując bilety. Nie lubił jednak tej pracy. Marzył już o przejściu na emeryturę. Po prostu kochał spokój i ciszę, a o jedno i drugie w lunaparku było trudno. Posiadał liczną rodzinę, ale i z nimi\nnie czuł się szczęśliwy. Paszczaki bowiem to stworzenia bardzo wesołe i hałaśliwe. Zresztą bardzo sympatyczne. Wszyscy robili co mogli, by krewniak nie czuł się samotny. Należy dodać, że właścicielem\nlunaparku była właśnie rodzina naszego Paszczaka. Ponieważ był on dalekim krewnym i w dodatku ubogim, zdarzało się, że był wykorzystywany do wykonywania różnych prac. Paszczak nie potrafił nikomu\nodmówić. Nawet w nocy sypiał w pokoju dziecinnym, i kiedy któreś z dzieci się budziło, nastawiał mu pozytywkę. Kiedyś w czasie obiadu stwierdził, że czuje się stary, ale nikt mu nie uwierzył. Pewnego dnia zaczął padać deszcz i nie ustawał przez osiem tygodni. Woda rozmyła piasek, na którym był ustawiony lunapark, zalała ścieżki, poprzewracała urządzenia. Paszczaki wcale się tym nie\nzmartwiły. W miejscu lunaparku postanowiły urządzić ślizgawkę, oczywiście zimą. Wtedy Paszczak zebrał się na odwagę i oznajmił, że nie chce już dalej dziurkować biletów, bo nie jest szczęśliwy w tej pracy. Jego marzeniem jest zbudowanie olbrzymiego domu dla lalek. Otrzymał więc\nod rodziny ogromny stary ogród, w którym kiedyś mieszkała babcia. Gdy tam dotarł, deszcz przestał padać. Paszczak poczuł się szczęśliwy, po raz pierwszy miał własny ogród. Panowały w nim cisza i spokój. Całą noc wędrował wśród drzew i krzewów. Rano rozległ się dzwonek. Przy furtce w murze otaczającym ogród Paszczak spotkał małego Homka, który przyniósł mu obiad przysłany przez rodzinę. Homek opowiedział Paszczakowi, jakie smutne są teraz dzieci. Zdradził mu też tajemnicę, że udało się im pozbierać i zabezpieczyć przed wodą większość przedmiotów z lunaparku. Następnego dnia poskarżył się, że Paszczaki nie chcą odbudować wesołego miasteczka. Straszne przeczucie ogarnęło Paszczaka. I rzeczywiście, któregoś dnia otrzymał list od dzieci, a wszystkie uratowane przed powodzią rzeczy z lunaparku leżały ułożone obok furtki. Nie mógł już sobie\nporadzić z budową szałasu. Wreszcie zaczął znosić ułożone przedmioty do ogrodu. Dzieci przyglądały mu się, cichutko siedząc na murze. Wreszcie Paszczak zdecydował, by przysłać mu narzędzia. Rodzina\nspełniła jego życzenie, dodając jeszcze pozytywkę. A Paszczak budował i budował. Dopuścił też dzieci do pomocy. W swoim ogrodzie urządził im wspaniałe miejsce zabaw. Dzieci przyprowadziły mu także krokodyla i węża boa. W końcu nadszedł wieczór otwarcia. Paszczak zaznaczył tylko, by dzieci cicho się zachowywały. Jednak ta cisza była na tyle dziwna, że postanowił\npozwolić im się śmiać, byle nie za głośno. \\h„Opowiadanie o niewidzialnym dziecku”\\h Cała rodzina Muminków przebierała grzyby na werandzie, kiedy nadeszła Too-ti i przyprowadziła niewidzialną dziewczynkę o imieniu Nini. Dziecko zostało kiedyś bardzo przestraszone i zniknęło. Miało zawiązany na szyi srebrny dzwoneczek, by było wiadomo, gdzie się znajduje. Wieczorem Mama Muminka przygotowała dla Nini łóżko w pokoiku na górze. Odnalazła też stary przepis babci, jak pomóc tym, którzy stali się niewidzialni. Postanowiła niezwłocznie rozpocząć kurację. Rano ukazały się już łapki Nini. Kiedy jednak ktoś ją przestraszył lub sprawił jej przykrość, na powrót znikały. Wkrótce pojawiły się nóżki i nawet brzeg\nbrzydkiej brązowej sukienki. Wieczorem Mama, nikomu o tym nie mówiąc, uszyła nową, śliczną różową sukienkę dla dziewczynki. I oto rankiem Nini była już widoczna do szyi. Zaczęła nawet mówić. Muminek\npróbował nauczyć ją różnych gier, a mała Mi - bicia się. Przez kilka dni nic się nie działo. Twarz dziecka nadal pozostawała niewidoczna. Któregoś dnia cała rodzina wybrała się nad brzeg morza, by przed zimą wyciągnąć łódź z wody. Na plaży Nini rozpłakała się. W wyciąganiu łodzi pomogła też Too-ti, która mieszkała w pobliżu. Po\nskończonej pracy Mamusia Muminka stwierdziła, że dawno nie przydarzyło się jej nic ekscytującego. Wtedy Tatuś zaczął skradać się w jej kierunku, jakby chciał ją wrzucić do wody. Nagle głośno\nkrzyknął, gdyż mała Nini wbiła swoje ostre ząbki w jego ogon. Wtedy wszyscy zauważyli, że jej twarz jest już widoczna. Miała lekko zadarty nosek i rudą grzywkę. Kiedy Tatuś Muminka pośliznął się,\npróbując wyłowić kapelusz, i wpadł do wody, najgłośniej śmiała się właśnie Nini. Too-ti stwierdziła, że charakter Nini bardzo zmienił się na gorsze, ale najważniejsze, że już ją widać. \\h„Tajemnice Hatifnatów”\\h Najpierw dowiadujemy się, że któregoś dnia Tatuś Muminka zniknął z domu. Wszyscy snuli najrozmaitsze przypuszczenia, tylko Mamusia Muminka, która już wcześniej zauważyła dziwne zachowanie Tatusia, była spokojna. Powiedziała, że Tatuś wróci we właściwym czasie. Tymczasem Tatuś wędrował, by poznać tajemnicę Hatifnatów - istot, o których niewiele wiedziano. Kiedyś zobaczył ich łódź i postanowił dowiedzieć się o nich czegoś więcej. Kiedy dotarł na brzeg morza, zobaczył łódź, a w niej trzech Hatifnatów. Wsiadł i\npopłynęli razem. Chciał nawiązać rozmowę z towarzyszami podróży, ci jednak uparcie milczeli. Kiedy dotarli do wyspy, Hatifnatowie wysiedli i poszli w kierunku widniejącego wzniesienia. Tatuś Muminka\nspostrzegł, że wyspę zamieszkują małe czerwone pajączki, które uciekły na widok zbliżających się Hatifnatów. Żeglarze przynieśli z wyspy kawałek zwiniętej kory brzozowej i pożeglowano dalej. Rankiem\nTatuś z ciekawością wziął do rąk rulon i poczuł lekkie uderzenie prądu. Zwój okazał się niezapisany. Łódź zatrzymywała się przy każdej wyspie. Hatifnatowie pozostawiali rulon kory brzozowej i płynęli\ndalej. Węże morskie, które spotykali po drodze, wyraźnie obawiały się Hatifnatów. Z czasem Tatuś stał się, podobnie jak jego towarzysze, małomówny i coraz rzadziej myślał o domu. Spotkali inną łódź Hatifnatów i dalej płynęli już razem. Potem pojawiały się inne łodzie, wszystkie dążyły w tym samym kierunku. Dotarli do olbrzymiej wyspy. Tutaj Hatifnatowie wysiedli i zaczęli się\nnawzajem pozdrawiać. Tatuś poczuł się dziwnie niespokojny. Później wszystkie te dziwne stworzenia przywitały się z Tatusiem. Tymczasem nadeszła potężna burza. Hatifnatowie na nią właśnie czekali - stali zwróceni w jej kierunku i machali łapkami, zaczęli świecić, śpiewać i tańczyć. Tatusia ogarnęła chęć, by zachowywać się tak samo. Jednak zrozumiał, że nie jest Hatifnatem. Postanowił wrócić do domu. \\h„Cedryk”\\h Małe stworzonko Sniff oddało córce Gapsy Cedryka - ulubionego pluszowego psiaka o oczach z topazów i z przymocowanym do obroży kamieniem księżycowym. Ledwie go oddał, już zaczął żałować. Muminek powiedział mu kiedyś, że jeśli oddaje się komuś coś, co się lubi, ma się bardzo miłe uczucie. Ale okazało się, że jest inaczej. Rozżalony Sniff długo nie mógł zasnąć w nocy. Wyszedł z domu i\ntrafił do Włóczykija. Ten wysłuchał go i opowiedział pewną historię. Żyła kiedyś kobieta, która kochała gromadzić różne rzeczy. Zbierała je, czyściła, odkurzała, upiększała. Cieszyła się nimi. Którejś nocy jednak zadławiła się kością. Lekarz obawiał się najgorszego. Dał jej jeszcze tylko kilka tygodni życia. Ciotka matki Włóczykija przypomniała sobie wtedy o marzeniach, których nie zdążyła\nzrealizować i zrozumiała, że nie ma przyjaciół, gdyż zbyt wiele czasu poświęcała przedmiotom. Wpadła na pomysł, by rozdać zebrane rzeczy. Długo zastanawiała się, by właściwie dobrać prezenty, np.\nWłóczykij dostał od niej harmonijkę. Coraz lepiej czuła się w domu, z którego znikały przedmioty. Z czasem zdobyła przyjaciół, dla których urządzała przyjęcia w domu. Siadali wtedy na pozostałym\njeszcze ogromnym łóżku z baldachimem, dużo rozmawiali i śmiali się. Od tego śmiechu wypadła kiedyś ciotce z żołądka kość, która zagrażała jej życiu. Nie zdołała już wprawdzie zrealizować wszystkich\nmarzeń, ale jeszcze sporo w życiu podróżowała. Sniff jednak nie zrozumiał opowiadania. Uważał, że po wyzdrowieniu ciotka powinna odebrać wszystkie rozdane prezenty. Włóczykij tłumaczył mu, co zyskała. Po jakimś czasie Sniff odnalazł Cedryka porzuconego w kałuży. Psiak miał teraz oczy z guzików, zaś z obroży zginął kamień księżycowy, ale to nie przeszkadzało Sniffowi. Jak dawniej kochał swoją\nmaskotkę. \\h„Choinka”\\h Paszczak odkopał ze śniegu dach domu i obudził Muminki z zimowego snu, mówiąc, że nadchodzi Wigilia. Narzekał przy tym na brak czasu, rozgardiasz. Rozbudzony po kilku miesiącach snu Muminek niczego nie rozumiał, obudził jednak rodzinę. Nikt nie wiedział, czym jest Wigilia, toteż wyszli na zewnątrz. Tu zdziwiło ich to, że cały świat pokryty był białym puchem, zimnym w dotyku. Do tej pory nigdy jeszcze nie widzieli śniegu, przecież zwykle przesypiali całą zimę. Zaczęli\nsię obawiać Wigilii, tym bardziej, iż zauważyli, że wszyscy sąsiedzi są dziwnie zabiegani, nie mają na nic czasu. Ciotka, Paszczaka, przechodząc poradziła im, by postarali się o choinkę. Zatem Tatuś i Muminek wybrali się po choinkę do ogrodu sąsiadki, a Mamusia przygotowała pasy ratunkowe, strzelbę Tatusia i ciepłe kompresy, bo nigdy nic nie wiadomo. Tymczasem Tatuś i Muminek\ndowiedzieli się, że choinkę należy ubrać. Mama zatroskała się, gdyż w całym domu nie było takich wielkich ubrań. Malutkie leśne stworzonko, zaproszone na herbatę, powiedziało, że choinkę podobno\nozdabia się ładnymi rzeczami. Tatuś i Muminek umieścili choinkę na śniegu przed domem, a potem cała rodzina uczestniczyła w przybieraniu jej muszlami, wisiorkami od żyrandola, a nawet jedwabną różą, którą kiedyś Tatuś podarował Mamusi. Znów spotkali Ciotkę Paszczaka, która wspomniała\no przygotowaniu jedzenia na Wigilię. Muminki były nieco zdziwione, że Wigilia je, ale Mamusia przygotowała kilka wspaniałych potraw, które umieszczono wokół choinki. Wtedy Muminek dowiedział się od\nPaszczaka o prezentach. Wszyscy przygotowali więc piękne paczki z napisem: „Dla Wigilii”. Potem usiedli na śniegu i czekali na katastrofę. Znów pojawiło się leśne stworzonko z życzeniami przyjemnej Wigilii. Zapytało też, czy wraz z krewnymi może podejść bliżej i popatrzeć na tak piękną choinkę. Po dłuższej chwili Tatuś i Mamusia podarowali wszystko biednym leśnym stworzonkom. Wszystkie Muminki na\nwszelki wypadek ukryły się na werandzie, a małe leśne stworzonka były szczęśliwe, jak nigdy dotąd. Widząc to, Muminki znów zapadły w sen zimowy.",
        "Author": "Tove Jansson",
        "ReleaseDate": "1962",
        "Genre": "Fantastyka, Książka dla dzieci"
    },
    {
        "title": "Oskar i pani Róża",
        "content": "\\hStreszczenie szczegółowe\\h Oskar pisze listy do Boga. Cała powieść składa się wyłącznie z listów, w których opisuje swoją chorobę i pobyt w szpitalu. List 1 Oskar przedstawia się, pisze, że ma 10 lat i opisuje swoje przewinienia („podpaliłem psa, kota, mieszkanie”). Wyjaśnia, że przebywa w szpitalu i nigdy w Boga nie wierzył, dlatego nie do końca wie, jak powinien się do niego zwracać. Oskar opisuje szpital, jako bardzo przyjazne miejsce, gdzie wszyscy się nim opiekują i uśmiechają się do niego. Po ostatniej operacji coś się zmieniło i lekarz podchodzi do niego z wiecznie smutną miną. Oskar czuje się winny, wydaje mu się, że to z jego winy coś się nie udało i stąd brak uśmiechu na twarzach personelu. Niezmiennie miła dla Oskara jest wolontariuszka – pani Róża, nazywana wyłącznie przez Oskara ciocią Różą. Jest najstarszą wolontariuszką, jaka odwiedza szpital i nie chce zdradzić Oskarowi swojego prawdziwego wieku. Twierdzi, że przed laty była zapaśniczką o przydomku Dusicielka z Langwedocji i stoczyła wiele udanych walk. Opowieści pani Róży pomagają Oskarowi, ponieważ wyobraża on sobie dzięki nim siebie, jako zwycięskiego siłacza.  Gdy Oskar zadaje pytania związane ze śmiercią, wszyscy w szpitalu udają głuchych. Wyjątkiem jest tylko ciocia Róża, która rozmawia z Oskarem nawet na trudne tematy. Mówi: „Zapominamy, że życie jest kruche, delikatne, że nie trwa wiecznie. Zachowujemy się wszyscy, jakbyśmy byli nieśmiertelni”. Milcząco potwierdza Oskarowi, że jego operacja się nie powiodła.  To pani Róża namawia go do pisania listów do Boga, zapewniając, że w przeciwieństwie do świętego Mikołaja — Bóg istnieje, im bardziej się w niego wierzy. Pani Róża podkreśla, że Boga można codziennie o coś prosić, ale wyłącznie o coś duchowego, ponieważ Bóg nie rozdaje prezentów, jak Mikołaj. Zachęca Oskara do dzielenia się z Bogiem swoimi codziennymi myślami, które chłopiec tłamsi w sobie i nikomu by ich nie wyjawił. Na koniec listu Oskar pyta Boga, czy wyzdrowieje, oczekując krótkiej i konkretnej odpowiedzi. List 2 Oskar dostaje odpowiedź na swoje pytanie zadane Bogu. W czasie gry z Einsteinem, Pop Corn przynosi Oskarowi nowinę, informując go o przyjeździe rodziców. Oskar początkowo w to nie wierzy, ponieważ z powodu dużej odległości rodzice odwiedzają go tylko raz w tygodniu w niedzielę. Wreszcie idzie się z nimi spotkać, ale nigdzie ich nie widzi. Domyśla się, że są w gabinecie doktora Düsseldorfa. Niechcący podsłuchuje ich rozmowę, w której trakcie okazuje się, że Oskar umiera, a rodzice nie chcą się z nim spotkać, by nie widział ich rozpaczy.  Wówczas Oskar ucieka i chowa się w schowku na szczotki, którego nie da się od wewnątrz otworzyć. Wreszcie słyszy, jak cały oddział go szuka, ale bohater siedzi dalej cicho. W końcu znajduje go sprzątaczka i wszyscy cieszą się, że się odnalazł. Oskar żąda spotkania z ciocią Różą. Początkowo lekarz się nie zgadza, ale wreszcie posyła po wolontariuszkę.  Oskar opowiada pani Róży o swoim dzisiejszym odkryciu i uparcie twierdzi, że nienawidzi rodziców. Nazywa ich tchórzami i głupcami. Ku jego zdumieniu, ciocia Róża mówi: „Nienawidź ich z całej siły. To będzie tak, jakbyś miał kość do ogryzania. Kiedy już skończysz ją ogryzać, zobaczysz, że nie było warto”. Pani Róża zachęca Oskara do napisania kolejnego listu i opowiada mu o Bogu. Pyta, dlaczego rodzice w niego nie wierzą.  Oskar pragnie jak najczęściej widywać ciocię Różę, jednak zgodnie z zasadami, wolontariuszka może go odwiedzać tylko dwa razy w tygodniu. Oskar prosi ją, aby wybłagała u doktora możliwość częstszych odwiedzin. W końcu lekarz zgadza się na codzienne wizyty pani Róży przez 12 kolejnych dni. Oskar orientuje się, że to cały czas, który mu pozostał. Pani Róża zaleca mu liczyć każdy z tych dni jak 10 lat. Opowiada o legendzie przepowiadania pogody na kolejny rok w ciągu ostatnich dwunastu dni grudnia. Namawia go, aby każdy dzień bacznie obserwował i zapamiętywał. Oskar prosi Boga, by ten go odwiedził. List 3 Oskar wypomina Bogu, że ten go nie odwiedził. Zgodnie z ustaleniami liczy każdy dzień jak 10 lat. W kolejnym liści pisze do Boga zatem o swoich problemach z dojrzewaniem (liczy już w końcu 15 lat). Opowiada cioci Róży o swoich rozterkach, gdy wreszcie wolontariuszka pyta go, którą dziewczynę najbardziej lubi. Oskar przyznaje się do sympatii do Peggy Blue – chorej dziewczynki, czekającej na operację, aby jej skóra była na powrót różowa (teraz jest niebieska). Pani Róża namawia go, aby wyznał dziewczynce swoje uczucia.  Oskar postanawia powiedzieć Peggy Blue, że będzie jej bronił w nocy przed duchami, jednakże jego wyznanie słyszy Pop Corn, który twierdzi, że to jego zadanie. Wygania Oskara do Chinki. Ich rozmowa kończy się nieprzyjemnym dla bohatera pocałunkiem, którego świadkami są jego rodzice. Spotkanie z rodzicami przebiega nudno. Oskar pisze, że przywożą mu prezenty, dzięki którym nie muszą z nim rozmawiać. Mama na koniec mocno go przytula i mówi, że go kocha. Rodzice nie przyznają się Oskarowi do swojej wczorajszej wizyty w szpitalu. Ciocia Róża wita Oskara po drzemce. Słucha o nieudanym spotkaniu z Peggy Blue. Jak zawsze pokrzepia go swoimi opowieściami z zapaśniczego ringu i zachęca do ponownej rozmowy z dziewczynką. Oskar odważa się ponownie odwiedzić Peggy i daje jej do wysłuchania „Walca śnieżynek” z „Dziadka do orzechów”. Dziewczynce bardzo podoba się utwór i mówi Oskarowi, że to on ma jej pilnować przed duchami, a nie Pop Corn.  Oskar jest zachwycony. Na koniec listu prosi Boga o ślub z Peggy Blue. List 4 Oskar i Peggy Blue są małżeństwem. Chłopiec opisuje Bogu, jak do tego doszło. W nocy usłyszał płacz. Sądząc, że to Peggy Blue, postanowił iść do jej pokoju i dotrzymać obietnicy obrony jej przed duchami. Okazało się, że to Bekon płacze z bólu, jednakże Peggy Blue zaprosiła Oskara do swojego łóżka. Przytulali się, całowali i opowiedzieli sobie wzajemnie o dotychczasowym życiu.  Rano pielęgniarki odkryły dzieci razem w łóżku i zaczęło się straszne larmo, przerwane dopiero przez przybycie cioci Róży. Oskar opowiedział jej o wydarzeniach minionej nocy. Pytał także z przerażeniem czy przez pocałunek z języczkiem można zajść w ciążę (jak pisze dalej w liście: „nie sztuka mieć dzieci, ale trzeba jeszcze mieć czas, aby je wychować”).  Oskar i pani Róża idą szukać Boga w szpitalnej kaplicy. Wizerunek Chrystusa na krzyżu dziwi Oskara, jednak wolontariuszka wyjaśnia mu różnicę między cierpieniem fizycznym, które trzeba znosić, a duchowym, które zależy od tego, czy chcemy w coś wierzyć, czy nie. Mówi też o tym, że nie należy bać się śmierci.  Oskar i pani Róża zapraszają Peggy Blue na herbatkę. Na koniec dnia pielęgniarki sumiennie pilnują młodej pary, aby nie powtórzyła się sytuacja z poprzedniej nocy. Dziewczynka obiecuje bohaterowi, że tej nocy to ona go odwiedzi.  Oskar prosi Boga, aby jutrzejsza operacja Peggy Blue zakończyła się pomyślnie. List 5 Oskar przez cały dzień był bardzo zdenerwowany operacją Peggy Blue. Chłopiec opowiada cioci Róży, jak adoptował swojego starego misia, któremu wszystko zapisze. Zaproponował także, że może adoptować także wolontariuszkę, jeśli przyniesie jej to radość, na co pani Róża chętnie się zgadza. Operacja Peggy przebiegła pomyślnie. Oskar poznał rodziców żony, którzy najwyraźniej wiedzieli już o łączącym ich uczuciu. Wychodząc ze szpitala, oddali córkę w ręce odpowiedzialnego Oskara, ku jego ogromnemu zadowoleniu. List 6 Zgodnie z obliczeniami Oskar w wieku 40-50 przeżywa niemałe zamieszanie. Chinka mówi Peggy Blue, że kiedyś całowała się z Oskarem, na co żona z nim zrywa i na złość zaprzyjaźnia się z Chinką. Oskar wymyśla intrygę i pozwala całować się Brigitte, gdzie tylko chce, dbając, by widział to Einstein i powiedział o tym Peggy. Teraz Oskar ma na oddziale opinię kobieciarza i żali się cioci Róży. Pani Róża twierdzi, że Oskar przeżywa kryzys wieku średniego i jest to całkiem normalne. Radzi mu, by ratował swój związek i jedyną prawdziwą miłość do Peggy Blue. Oskar prosi Boga, by pomógł mu pogodzić się z żoną. Pyta też co chciałby dostać na urodziny (nadchodzi Boże Narodzenie). List 7 Oskar wyznaje Peggy miłość i wracają do siebie. To dzień Bożego Narodzenia. Oskar we współpracy z kolegami opracowuje plan ucieczki ze szpitala, aby uniknąć nudnego spotkania z rodzicami. Wykrada się i ukrywa w aucie pani Róży, którym dojeżdża pod jej dom. Kiedy wreszcie osłabiony znajduje się na jej wycieraczce, ciocia przyjmuje go gorącą czekoladą.  Ciocia Róża próbuje zmienić negatywny stosunek chłopca do jego rodziców. Mówi mu, że nie tylko on umrze, ale jego rodzice także. Dodaje, że jest im bardzo przykro, że stracili z nim dobry kontakt. Oskar rozumie, o co chodzi. Zgadza się, by wolontariuszka zadzwoniła do szpitala z informacją, że się u niej znalazł. Do domu pani Róży przyjeżdżają rodzice Oskara i spędzają wspólne, miłe święta, zachowując się jak dawniej.  Ciocia Róża twierdzi, że pogodzenie się Oskara z rodzicami to najlepszy prezent urodzinowy dla Boga. Oskar prosi go, aby rodzice byli już zawsze tacy, jak dziś. List 8 Oskar ma już 60 lat i jest słaby. Dostał od cioci Róży figurkę Maryi, która przypominała mu Peggy.  Na wózku w sali odwiedza go Peggy Blue, ale nie rozpoznaje siebie w wizerunku Matki Bożej.  List 9 Oskar sadzi ziarenko z pustyni, które w ciągu jednego dnia rośnie i usycha. Chłopiec czyta z Peggy słownik medyczny, w którym nie odnajduje interesujących go haseł: życie, śmierć, wiara, Bóg. Dopiero ciocia Róża mówi mu, że odpowiedzi na swoje pytania powinien szukać raczej w słowniku filozoficznym, a i tak nie znalazłby jednoznacznych twierdzeń. Oskar znajduje w sobie jedną odpowiedź: „dla życia nie ma innego rozwiązania niż żyć”. Oskara odwiedza doktor Düsseldorf. Chłopiec mówi mu, by tak bardzo się nie przejmował, bo przecież zrobił, co mógł, aby go wyleczyć i to nie jego wina, że się nie udało. List 10 Peggy Blue wychodzi ze szpitala. Oskar rozumie, że już jej więcej nie zobaczy. Jest zły na Boga. List 11 Oskar liczy, że ma 90 lat. Jest bardzo zmęczony. W zimowym krajobrazie za oknem odnajduje sekret Boga: „codziennie patrz na świat, jakbyś oglądał go po raz pierwszy”. Odkryta prawda go uskrzydla i z radością obserwuje otaczający go świat. Prosi Boga, by zdradził swoją tajemnicę także jego rodzicom, cioci Róży i Peggy Blue. List 12 Jako stulatek Oskar ma egzystencjalne przemyślenia, o których mówi rodzicom. Opisuje, że w każdym wieku człowiek inaczej rozumie i docenia życie. Chłopiec jest już zmęczony. List 13 Oskar czuje, że umiera. List 14 – list do Boga pisany przez panią Różę Oskar umarł. Zrobił to w przerwie, gdy pani Róża i rodzice Oskara wyszli z sali, by napić się kawy – jakby nie chciał ich martwić swoim umieraniem.  Pani Róża pisze, że dla nikogo nie będzie już ciocią Różą, a jedynie panią Różą. Cieszy się, że poznała Oskara i mogła mu umilić resztę życia swoimi opowieściami i obecnością. Przyznaje, że Oskar dał jej dużo szczęścia i miłości, pozwalając jeszcze mocniej uwierzyć w Boga.",
        "Author": "Éric-Emmanuel Schmitt",
        "ReleaseDate": "2002",
        "Genre": "Powieść psychologiczna, Literatura współczesna"
    },
    {
        "title": "Oto jest Kasia",
        "content": "\\hStreszczenie szczegółowe\\h \\h* * *\\h Kasia chodzi do drugiej klasy, ma okrągłą rumianą buzię, trochę nadąsaną minę, ciemne, szarobure oczy i zadarty nosek. Jest schludnie ubrana, zawsze starannie uczesana, ale nie chce się uśmiechnąć na\npowitanie. \\hSkarżypyta\\h Kasia i jej starszy brat, Jurek, byli sami w domu, ponieważ rodzice wyszli do kina. Jurek czytał bardzo ciekawą książkę o lotniku, a Kasia bardzo się nudziła. Chciała, żeby Jurek się z nią pobawił,\nale on nie miał ochoty. Kasia wyjrzała przez okno i zobaczyła grupę maszerujących harcerzy. Na jej czele szedł mały chłopczyk z bębenkiem. Kasia zazdrościła mu, bo wszyscy ludzie na ulicy zwracali na\nniego uwagę. Chciała porozmawiać o tym z Jurkiem, ale on przeżywał właśnie przygody lotnika i zagroził siostrze, że ją zbije, jeśli będzie mu przeszkadzać. Kasia rozpłakała się i wtedy weszli do domu\nrodzice. Dziewczynka poskarżyła się, że brat na nią krzyczał, powiedziała również, że ją zbił. Tato pocieszał Kasię, dając czekoladę. Jurek, widząc, że mama jest zmęczona, nie tłumaczył się, tylko\nobiecał poprawę. \\h„Nowa”\\h Do klasy Kasi przybyła nowa dziewczynka. Wszystkie dzieci bardzo chciały ją poznać. Antolka, bo tak miała na imię, miała ładną kokardę. Jej tata był strażakiem i bardzo się to podobało dzieciom.\nAntolka była bardzo miłą dziewczynką, chętnie przyłączała się do zabawy z nowymi koleżankami. Kasia nie przywitała się z Antolką, była również zła na Ewkę, najlepszą przyjaciółkę, że się nią\nzachwyca. Kasia zauważyła, że Antolka ma pocerowaną sukienkę i nie jest dobrą uczennicą. W czasie przerwy dziewczynki bawiły się skakanką. Pierwsza, jak zwykle, skakała Kasia. Była najlepszą uczennicą i dziewczynki liczyły się z jej zdaniem. Kasia wcale nie miała ochoty przekazać\nskakanki następnej dziewczynce, żadna z koleżanek nie próbowała odebrać jej skakanki, tylko Antolka wyrwała jej zabawkę i przekazała innej dziewczynce. Kasia się obraziła. \\hJaka z niej panna\\h Po powrocie ze szkoły Kasia zastała dziadka Hilarego i ciocię Krysię, którą wszyscy nazywali ciocią Klocią. Dziadzio i ciocia bardzo chwalili Kasię za to, że jest dobrą uczennicą. Rodzice też byli z\nniej dumni. Kasia nie pozwoliła dorosłym porozmawiać o ich sprawach, chciała, żeby cały czas się nią zajmowali. Powiedziała wierszyk, a potem wyśmiewała się z sepleniącej koleżanki. Gdy goście\nwyszli, mama podała na kolację jajecznicę. Kasia nie chciała jeść jajecznicy i grymasiła, ale mama nie zwracała na to uwagi. W końcu jajecznica wystygła i dziewczynka musiała zjeść zimną kolację. Na\nkoniec obraziła się na tatę, bo nie wstawił się za nią, kiedy jadła jajecznicę, a w dodatku nie był strażakiem w błyszczącym hełmie, wspinającym się po rozsuwanej drabinie. \\hCoś dziwnego\\h Każdego ranka, na dźwięk budzika, mama wstawała pierwsza i wchodziła do pokoju, w którym spały dzieci, Kasia i Jurek. Budziła je, gładziła Kasię po głowie, pomagała się ubierać, potem przygotowywała\nśniadanie. Tego dnia było inaczej: nie było mamy, tata powiedział, że w nocy wyjechała i że wróci za tydzień, może za dziesięć dni. Tata i Jurek próbowali przygotować śniadanie, a przebywająca w pokoju Kasia wcale nie miała ochoty sama się ubierać. Mleko wykipiało i na śniadanie zjedli chleb z dżemem. Kasia miała żal do mamy, że\nwyjechała i zostawiła ich samych, złościła się na tatę, że się nią nie zajmuje, a do Jurka miała pretensje, że na nią krzyczy. \\hWielkie rzeczy - porządki\\h Któregoś dnia tatuś i Jurek zamknęli się w pokoju, żeby porozmawiać. Kasia kopała nogą w drzwi, ponieważ także chciała włączyć się do rozmowy. W końcu tatuś otworzył drzwi i oznajmił Kasi, że mama\nwraca i ma dla niej niespodziankę. Kasia bardzo się ucieszyła. Zastanawiała się, co to za niespodzianka. Jurek wiedział, ale robił tylko mądrą minę i nie chciał nic powiedzieć. Dziewczynka\nprzypuszczała, że to pewnie będzie jakaś wspaniała zabawka i koleżanki będą jej zazdrościć. Kasia tak się cieszyła, że nawet nie grymasiła przy jedzeniu. Tata i Jurek postanowili posprzątać mieszkanie na powrót mamy, ale żaden z nich nie wiedział, jak się do tego zabrać. Nałożyli na podłogę grubą warstwę pasty do podłogi i próbowali wyfroterować\nposadzkę. Bardzo się przy tym napracowali, ale podłoga nie chciała błyszczeć. Pracowali do późna w nocy i nie zdążyli posprzątać w kuchni. \\hPiszczący tłumoczek\\h Następnego dnia Kasia nie mogła się doczekać powrotu ze szkoły. Już wyobrażała sobie, jak to będzie, kiedy mama wróci, i postanowiła, że się poprawi. Nie będzie się dąsać i obrażać o byle co, a wtedy\nmama nigdy więcej nie wyjedzie. Kiedy zadzwoniła do drzwi, otworzył tatuś. Dziwiła się, że jest już w domu, choć zwykle o tej porze bywał w pracy. Mama nie wyszła jej na powitanie, tylko zawołała z\npokoju, żeby Kasia umyła ręce. Dziewczynka była zaskoczona. Mama leżała w łóżku, a obok niej leżało niemowlę. Mama wróciła, ale razem z nią pojawiła się malutka siostrzyczka, Agnieszka. Kasia nie mogła zrozumieć, po co mamie i\ntacie ta nowa dziewczynka i co ona, Kasia, będzie z nią robić. Spodziewała się jakiejś nowej zabawki i była bardzo zawiedziona. Poprosiła mamę, aby oddała Agnieszkę z powrotem do miejsca, z którego\nją przywiozła, ale mama powiedziała, że Agnieszka należy już do rodziny. Jurek serdeczne przywitał się z mamą i delikatnie dotknął ciemnych kosmyków malutkiej siostrzyczki. \\hDlaczego, Kasiu, dlaczego?\\h Kasia dostała dwie piątki i z dumą wracała do domu. Po drodze, na wystawie w księgarni zobaczyła książkę w kolorowej okładce. Przeczytała tytuł: „Pyza na polskich dróżkach”. Postanowiła poprosić\ntatusia, żeby kupił jej tę książkę. W domu pochwaliła się piątkami i wspomniała również, że Antolka dostała tylko trójkę. Kasia prosiła mamę, żeby uszyła jej trzy sukienki dla lalki, bo lalka Magdzi miała dwie nowe. Mama jednak odmówiła, ponieważ musiała uszyć nowe koszulki dla Agnieszki. Tatuś obiecał kupić książkę i\nKasia pomyślała, że jest lepszy niż mama, bo spełnia jej prośby. Przyniesiono pożyczone od cioci Krysi łóżeczko dla Agnieszki. Mama i Jurek zastanawiali się, jak je odnowić, bo łóżeczko było stare i\nw niektórych miejscach miało zdarty lakier. Tatuś wrócił z zakupów, ale nie zdążył kupić obiecanej książki, ponieważ szukał w aptekach odpowiedniego mleka dla Agnieszki. Gdy wracał do domu, księgarnia była już zamknięta. Kasia była rozżalona.\nTatuś po powrocie wcale się nią nie zajął, tylko zaczął oglądać łóżeczko dla Agnieszki. Cała rodzina rozmawiała tylko o Agnieszce. Kasi było bardzo smutno i zaczęła płakać. Ani mama, ani tata, ani\nJurek nie rozumieli, dlaczego Kasia płacze. \\hKasia nie może dostać złego stopnia\\h W szkole Kasia cały czas rozmyślała o tym, że mama, tata i Jurek cały czas rozmawiają o Agnieszce, a nią nikt się nie zajmuje i pewnie przestali ją już kochać. Ponieważ przez cały czas rozmyślała o\nrodzinie, nie uważała na lekcji. Kiedy pani zapytała ją, o czym jest mowa, nie wiedziała. Nauczycielka nie postawiła jej złego stopnia. Dzieci uznały, że Kasia, która jest najlepszą uczennicą, nie\nmoże dostać złej oceny. Kasia również pomyślała tak samo. Uznała, że przynajmniej w szkole nic nie może się zmienić, i wprawiło ją to w dobry nastrój. Bawiła się wesoło z koleżankami w klasy.\nCieszyło ją, że dziewczynki nie wyrażały sprzeciwu i grzecznie czekały, aż Kasia wskaże kolejną osobę do zabawy. \\hDziadzio Hilary zapomniał\\h Każdego dnia popołudniami ktoś przychodził w odwiedziny. Kasia, która bardzo lubiła gości, tym razem nawet nie wychodziła z pokoju. Wszyscy goście przychodzili zobaczyć Agnieszkę. Kiedy jednak drzwi\notworzyły się i dziewczynka usłyszała znajomy głos dziadka, zerwała się i wybiegła do przedpokoju. Dziadek przyszedł razem z ciocią Klocią. Pomagając im zdjąć płaszcze, dziewczynka z radością\nopowiadała o wszystkim. Była pewna, że przyszli jak zwykle do niej i zaraz dziadzio będzie chwalił jej zeszyty oraz słuchał nowego wierszyka. Dziadzio i ciocia skierowali się jednak w stronę pokoju\nAgnieszki. Kasia uczepiła się dziadkowego rękawa i zaczęła go ciągnąć do swojego pokoju. Nawet Jurek oburzył się na Kasię za takie zachowanie. Dziadek obiecał, że jak tylko przywitają Agnieszkę,\nzaraz do niej przyjdą. Kasia wróciła do swojego pokoju. Godziny mijały, a goście cały czas siedzieli w pokoju Agnieszki. Dziadek i ciocia zachwycali się drobnymi rączkami dziewczynki i jej długimi rzęsami, zabawiali ją jak umieli, rozmawiali z mamą i\ntatą, żartowali i śmiali się. Kiedy wyszli z pokoju, Kasia usłyszała tylko, że już muszą iść, bo zrobiło się strasznie późno i ciocia musi zdążyć na umówione spotkanie. Dziadek wspomniał tylko, że\nnastępnym razem zobaczy zeszyty Kasi, bo teraz już nie ma czasu. Kiedy Jurek wszedł do pokoju dziewczynki z prośbą, by pożegnała się z gośćmi, ona udała, że zasnęła nad książką. \\h... dostałam dwóję!\\h Dzieci na zadanie domowe miały nauczyć się wierszyka na pamięć. Kasia wyszła na środek klasy i nie powiedziała żadnego słowa. Pani zdziwiła się bardzo, a klasa zamarła. Tym razem pani postawiła Kasi\ndwójkę. Dziewczynka się przeraziła. Po raz pierwszy odkąd zaczęła chodzić do szkoły, otrzymała zły stopień, a przecież wierszyk znała doskonale na pamięć. Nie wyrecytowała go specjalnie, na złość. Na przerwie dzieci rozmawiały o całym zdarzeniu. Niektórzy uważali, że skoro Kasia jest najlepszą uczennicą, pani nie powinna jej stawiać dwójki, inni, że gdyby nie dostała dwójki, to byłoby to\nniesprawiedliwe. Kasia złościła się na kolegów, nie chciała, żeby o niej rozmawiali. Kiedy Antolka zapytała Kasię, dlaczego jest na nich zła, ta pchnęła ją z całej siły i dziewczynka upadła, uderzając się o ławkę. W tej chwili weszła pani, ale Antolka nie poskarżyła się. Dzieci\nwyszły na boisko. Tam też zabawa nie była udana. Dzieci rozmawiały o zachowaniu Kasi i o tym, że Antolka jest dobrą koleżanką, bo nie poskarżyła na Kasię. Kasia nie mogła tego znieść, wróciła do\nklasy, zabrała swój tornister i wybiegła do domu. Mama zdziwiła się, że córka wróciła ze szkoły tak wcześnie. Widząc jej rozpaloną buzię, pomyślała, że córka jest chora. Kiedy Kasia wyjaśniła, że\ndostała dwójkę z polskiego, nie mogła uwierzyć, a potem bardzo się zmartwiła. \\hŻeby nie Agnieszka była najważniejsza\\h Po dwóch tygodniach pobytu w Warszawie tatuś wrócił do domu. Bardzo się cieszył z powrotu, przywitał się z wszystkimi, a następnie koniecznie chciał się dowiedzieć, co nowego się wydarzyło. Kasia nie\nmiała dla niego dobrych wiadomości. Nie chciała w ogóle powiedzieć o dwói, nie zamierzała również przepraszać ani obiecywać, że się poprawi. Tatuś, mamusia i Jurek bardzo martwili się postępowaniem Kasi, a jej było nawet przyjemnie, bo w końcu rozmawiano o niej, myślano o niej, interesowano się nią. Była to jednak dziwna przyjemność.\nKasia pomyślała, że tak naprawdę nie jest z siebie zadowolona. Agnieszka obudziła się i mama przygotowała dla niej podwieczorek. Poprosiła Kasię, aby podała jej śliniaczek. Dziewczynka potrzymała go tylko przez chwilę, obejrzała wyszytą żółtą kaczuszkę i\nodłożyła na kuchenny stół. Czuła, że jest jej przyjemnie, pomyślała, że wcale nie musi słuchać tego, co mówi mamusia. Wtedy wszedł tatuś, zabrał śliniaczek i Kasia pomyślała, że to nie jest już ten\nsam tatuś, który we wszystkim jej dogadzał, i że ona nie kocha go już tak samo. \\hZłote rybki\\h Na przerwie Kasia znowu dokuczała koleżankom. Wyrwała Magdzi skakankę, a potem rzuciła ją za ogrodzenie szkolne. Dyżurująca Ewka wpisała Kasi krzyżyk za złe zachowanie. Kasia obraziła się, bo\nprzecież Ewka to koleżanka z ławki. Kiedy Ewka poprosiła ją o pożyczenie stalówki, odmówiła, chociaż miała w piórniku trzy zapasowe. Ewka pożyczyła stalówkę od Magdzi. Na następnej przerwie Kasia\nsama stała pod drzewem i obserwowała zabawę innych dzieci. Bardzo się nudziła, więc postanowiła popsuć dzieciom zabawę. Wytrąciła dziewczynkom szkiełko do gry w klasy, a potem wbiegła na boisko,\nzabrała chłopcom piłkę i kopnęła gdzieś w bok. Po przerwie pani przyniosła duży słój, w którym pływały złote rybki. Klasa była zachwycona. Wszystkie dzieci chciały opiekować się rybkami. Kasi\nwydawało się, że to ona powinna je karmić. Postanowiono ustalić dyżury. Pierwszymi dyżurnymi, jak zaproponowała pani, mieli być uczniowie najlepsi w nauce i koleżeńscy. Teraz najlepszym uczniem był Kazio, a najbardziej koleżeńską dziewczynką\nokazała się Magdzia. Kasia miała żal do całej klasy i do pani o to, że nie mogła opiekować się rybkami. \\hFilm o niesfornej kaczuszce\\h Wiele dzieci z klasy widziało film o niesfornej kaczuszce, który był wyświetlany w kinie. Film bardzo się dzieciom podobał. Rozmawiały o nim. O opinię zapytały również Kasię. Kasia nie oglądała filmu\ni zaczerwieniła się z zakłopotania. Powiedziała dzieciom, że tatuś wczoraj wrócił z Warszawy i dopiero dzisiaj będą mogli pójść do kina, a jeśli się jej spodoba, to pójdą jeszcze raz. Dzieci\nzazdrościły Kasi, bo każdy chciał iść drugi raz na film. Dziewczynka koniecznie chciała obejrzeć film, ale namówić rodziców na wyjście do kina, kiedy przyniosła następną dwóję, było bardzo trudno. Po powrocie do domu starała się być bardzo miła. Przywitała\nsię głośno z mamą, bez upominania umyła ręce, obiecała również przynieść śliniaczek dla Agnieszki, jeśli będzie potrzebny. Bez grymaszenia zjadła obiad. Mama była zaskoczona tak nagłą zmianą w\nzachowaniu Kasi. Kasia zaczęła odrabiać zadania domowe i czekała, aż wróci tatuś. Kiedy tatuś wrócił do domu, mama opowiedziała mu o zachowaniu Kasi. Obydwoje się ucieszyli. Kasia, przymilając się do taty, poprosiła,\nżeby ją zabrał do kina. Tatuś obiecał pójść z nią na film, ale dopiero wtedy, gdy Kasia poprawi stopnie. Dziewczynka zaczęła tupać i głośno płakać, ale to nie pomogło. Nikt nie przyszedł ją pocieszyć\ni uspokoić. \\hKłamczuch\\h Ewka nie potrafiła ładnie pisać i Kasia na lekcji wyśmiewała się z jej niezgrabnych liter. Pani musiała je uciszyć. Na przerwie Kasia bardzo chciała bawić się z innymi dziećmi, ale koleżanki nie\nmiały ochoty na wspólną zabawę. Kasia bardzo chciała je zatrzymać i powiedziała, że na filmie o kaczuszce była trzy razy. Dziewczynki przystanęły i zaczęły opowiadać o przygodach kaczuszki. Do\nrozmawiających dołączyli również chłopcy. Zaczęli się spierać o to, który ptak porwał kaczuszkę - orzeł czy jastrząb. Kasia nie mogła nic powiedzieć o filmie, bo nigdy go nie oglądała. Powiedziała\nwięc, że najbardziej podobała jej się scena, kiedy kaczuszka pływała po stawie i śpiewała. Nie było takiej sceny w filmie i dzieci zorientowały się, że go nie oglądała. Wyśmiewały się z niej i\nnazwały ją kłamczuchą. Kasia ze złości rzuciła w twarz Kazia pomidorem. Pomidor pękł i pobrudził chłopcu sweter. Dziewczynka ze zdziwieniem zauważyła, że dzieci nie śmieją się z niego, tylko serdecznie mu współczują. \\hBłękitna królewna\\h Wiadomość o przedstawieniu przyniosła Antolka. Druga klasa miała wystawić bajkę o królewnie i krasnoludkach, w której brały udział również dzieci przebrane za żabki i motylki. Dziewczynki do razu\nzaczęły szukać ról dla siebie. Najbardziej atrakcyjne wydawały im się motylki, które miały tańczyć wokół królewny. Kasia zapragnęła być błękitną królewną, ale chłopcy zaprotestowali. Nie chcieli mieć\ntakiej królewny, która dokucza innym dzieciom albo cały czas się obraża. Kasia uparła się, że musi być królewną. Nie czekając na przyjście pani do klasy, pobiegła jej naprzeciw. Chciała pierwsza ją o\nto poprosić. O przydziale ról pani chciała jednak porozmawiać w klasie. Kasia protestowała. I wtedy pani powiedziała dziewczynce o wizycie tatusia w szkole. Nieodrabianie zadań domowych i ciągła\nnieuwaga na lekcjach były przyczyną tego, że Kasia mogła zostać na drugi rok w tej samej klasie. Wiadomość zaskoczyła dziewczynkę. Powtarzanie klasy byłoby dla niej największym upokorzeniem. \\hBrat pomoże\\h Rodzice prosili Jurka, aby pomógł Kasi w lekcjach, ale chłopiec nie chciał się zgodzić. Wymawiał się własnymi lekcjami i majsterkowaniem w świetlicy. Uznał, że gdyby chodziło o Agnieszkę, to chętnie\nby pomógł, ale siedzenie z Kasią przy lekcjach będzie zajęciem wyjątkowo niemiłym. Kiedy jednak zobaczył smutną minę Kasi, zmienił zdanie, postanowił pomóc. Była przecież jego młodszą siostrą i\npotrzebowała pomocy. \\hPrzecież nie chciała\\h Kasia znowu nie uważała na lekcji. Obserwowała szarego wróbla za oknem. Kiedy pani zapytała, dlaczego „wóz” pisze się przez „o” z kreską, nie wiedziała. Było jej smutno, bo tym razem bardzo chciała\nuważać na lekcjach. Kiedy dzieci wyszły na boisko, Kasia znowu stała sama. Bardzo chciała się z nimi pobawić w berka, ale nikt nie zapraszał jej do zabawy. Zobaczyła Magdzię i postanowiła ją dogonić. Magdzia pomyślała,\nże Kasia chce jej zabrać piłkę i znowu rzucić gdzieś daleko, na złość. Uciekała więc od niej jak najdalej. Kiedy Kasia dogoniła koleżankę, ta potknęła się o kamień i upadła, zdzierając skórę z\nkolana. Ani Magdzia, ani pozostałe dziewczynki nie chciały się z nią bawić. \\hPrzyjemny dzień\\h Po dwóch tygodniach pani zauważyła u Kasi poprawę w nauce. Kasia powiedziała, że to brat jej pomaga, i była z niego bardzo dumna. Wiedziała jednak, że nie jest jeszcze najlepszą uczennicą. Dostać\ndwóję jest łatwo, ale trudno ją poprawić. Potem cała klasa pojechała na wycieczkę do lasu. Kasia była tak szczęśliwa, że ustąpiła jednej pani miejsca w tramwaju. Wtedy Ewka posunęła się na swoim siedzeniu i zaprosiła ją do siebie. A potem\nKasia bawiła się razem z dziewczynkami w chowanego w lesie, dbając o to, żeby nie popsuć zabawy. To była bardzo udana wycieczka. Po powrocie do domu Kasia chciała koniecznie opowiedzieć mamie, jaki miała dobry dzień. Mama jednak nie miała czasu. Agnieszkę bolał brzuszek i parzyła jej właśnie rumianek. Kasia pomyślała, że znowu\nAgnieszka psuje jej dobry humor. \\hCo to właściwie znaczy?\\h Kasia dostała czwórkę z polskiego. Cała rodzina ucieszyła się z tej wiadomości. Dziewczynce było miło, mówiono o niej, to ona sprawiła, że inni się cieszyli. Jurek mógł wreszcie pograć z chłopakami w\npiłkę, a Kasia chciała wyjść na spacer. Poprosiła mamę, żeby zabrała ją do parku, ale ona właśnie prała kaftaniki Agnieszki. Kolacja była udana. Tatuś wrócił do domu późno i był zmęczony, ale bardzo się ucieszył ze stopnia Kasi. W pokoju obok słychać było Agnieszkę, która się obudziła, więc Jurek i Kasia poszli do niej.\nDziecko zgubiło ulubionego pieska, Jurek zaczął je zagadywać i szukać zabawki pod łóżeczkiem. Kasia dziwiła się, dlaczego nie da jej byle jakiej zabawki. Przecież Agnieszka i tak nic nie rozumie. I\nwtedy chłopiec zapytał ją, dlaczego nie lubi Agnieszki. Kasia nie umiała na to pytanie odpowiedzieć. Jurek pomagał swoim siostrom, ponieważ był od nich starszy. Tymczasem Kasia nie chciała zajmować się Agnieszką, mimo że była dla niej starszą siostrą. \\hAgnieszka popamięta\\h Pewnego popołudnia mama musiała wyjść na zebranie. Zostawiła Agnieszkę pod opieką Kasi. Oczywiście Kasia nie chciała zostać z Agnieszką, ale pani, która przyszła po mamę, nazwała Kasię dużą i\nrozsądną dziewczynką. Kasia zawstydziła się i postanowiła zająć się siostrą. Mała spała i mama lekko uchyliła okno, aby świeże powietrze docierało do pokoju. Poleciła Kasi zaglądać do siostry, a w\nrazie potrzeby zabawić ją grzechotkami. Mama wyszła, a Kasia nie zaglądała do siostry. Najpierw odrabiała lekcje, a potem postanowiła pobawić się lalkami. Kiedy się bawiła, w drugim pokoju rozległ się płacz Agnieszki. Nie zamierzała zaglądać do pokoju siostry, ale płacz był tak żałosny, że nie pozwalał Kasi spokojnie się bawić. Dziewczynka poszła więc\ndo Agnieszki. Chciała na nią pokrzyczeć. W pokoju okno było szeroko otwarte i zrobiło się zimno. Na podłodze leżał kocyk, Agnieszka wykopała go nóżkami i teraz leżała zmarznięta. Rączka zaplątała się\njej w siatkę łóżeczka i nie mogła się uwolnić. Kasia wykrzyczała jej nad głową, że ma się wynosić, bo nikt jej tu nie potrzebuje. Nie miała zamiaru zamykać okna ani okrywać dziecka, tym bardziej go\nzabawiać. Agnieszka na chwilę podniosła głowę, szarpnęła się, chciała uwolnić zaplątaną rączkę, ale była zbyt słaba i opadła twarzą do poduszki. Jej płacz stał się inny. Kasia na początku nie wiedziała, co się\ndzieje, zauważyła tylko, że mała kwili żałośnie. Malutka dusiła się, upadła twarzą do poduszki i nie potrafiła się podnieść. Kasia, widząc siniejącą twarz siostry, przestraszyła się. Szybko, ale\ndelikatnie podniosła jej głowę, wyplątała rączkę, zamknęła okno i otuliła ją kocykiem. Zaczęła do niej mówić i zabawiać grzechotkami. Po chwili Agnieszka przestała płakać, a kiedy wróciła mama,\nzastała obie córki bawiące się razem. \\hGdyby dziś - byłoby inaczej\\h Tatuś znów wyjeżdżał do Warszawy i obiecał przywieźć każdemu jakiś prezent: Jurkowi świderek do metalu, Kasi różowe filiżanki dla lalek, a mamie niebieskie korale. Dzieci wychodziły do szkoły, a mama\nmartwiła się, że Agnieszka dziwnie oddycha. Jurek uważał, że mama przesadza. Lekcje upłynęły bardzo szybko. W drodze powrotnej Kasia nauczyła się od koleżanek nowej piosenki. Zamierzała ją zaśpiewać Agnieszce po powrocie do domu. Nie zaśpiewała piosenki. Agnieszka była chora,\nmiała gorączkę i kaszlała. Mama zastanawiała się, gdzie córka mogła się przeziębić. Nosiła dziecko na rękach i przygotowywała różne zioła. Agnieszce nic nie pomagało. Kiedy Jurek wrócił ze szkoły,\nmama poprosiła go, aby poszedł do sąsiadki i zadzwonił po lekarza. \\hNiech tylko wyzdrowieje\\h Kasia wiedziała, dlaczego Agnieszka jest chora. Żałowała, że tamtego dnia, kiedy okno otwarło się szeroko i w pokoju siostry zrobiło się zimno, nie czuwała przy niej. Gdyby wiedziała, że się\nrozchoruje, nie opuściłaby Agnieszki na krok, nawet wtedy, gdy spała, czuwałaby przy jej łóżeczku. Niestety, czasu nie można było cofnąć. Kasia leżała w swoim łóżku i martwiła się, bardzo chciała,\nżeby Agnieszka jak najszybciej wyzdrowiała. Lekarz podejrzewał, że Agnieszka zachorowała na zapalenie płuc. Kasia leżała w łóżku i cicho płakała. Chciała, żeby mama przyszła i pocieszyła ją, ale mama była zajęta pielęgnowaniem Agnieszki. Jurek\nteż nie mógł spać. Obiecywał sobie, że będzie się bardziej starał, więcej pomagał mamie i nawet pobawi się czasem z Kasią. On również pragnął, żeby Agnieszka wyzdrowiała. Agnieszka dostawała zastrzyki, była bardzo słaba. Kiedy tatuś wrócił z Warszawy, bardzo się zmartwił. Nikt nawet nie cieszył się z prezentów przywiezionych przez niego. Minęło kilka dni i Agnieszka\npoczuła się lepiej. \\hKsiążki Antolki i książki Kasi\\h Kasia spieszyła się do szkoły. Miała nadzieję, że dostanie dobry stopień z polskiego. Po drodze spotkała Ewkę i Magdzię. Opowiadały o książkach Antolki. Kasia włączyła się do rozmowy i stwierdziła,\nże na pewno ma więcej ładniejszych książek. Ale dziewczynki wolały książki Antolki, bo mogły je pożyczyć i poczytać. Kasi przyszło do głowy, że ona też mogłaby pożyczyć książki dziewczynkom. Nie\nwiedziała jednak, jak im to zaproponować. W szkole Kasia wreszcie została wyznaczona do karmienia rybek. Sprawiło jej to wiele radości. Kasia wróciła do domu w dobrym nastroju, dostała co prawda czwórkę z zadania, ale to też był dobry stopień. Patrzyła na swoje książki i myślała o tym, by je pożyczyć koleżankom. Nie miała ochoty na\nzabawę lalkami, więc poszła do Agnieszki. Dopiero teraz zauważyła, że siostra wygląda inaczej niż pierwszego dnia, tuż po powrocie ze szpitala. Wydała jej się bardzo ładna. \\hPierwszy uśmiech\\h Antolka spóźniła się do szkoły, wszystkie dzieci były bardzo zdziwione, bo nie zdarzało się to nigdy. Okazało się, że dziewczynka musiała odprowadzić swojego młodszego brata do przedszkola i pani\nusprawiedliwiła jej spóźnienie. Na przerwie dzieci zaczęły opowiadać o swoim młodszym rodzeństwie. Kasia też mówiła o Agnieszce. Antolka opowiadała o tym, jak opiekuje się swoim bratem, i Kasia\npostanowiła, że też tak samo będzie się zajmować Agnieszką. Tak ją ucieszyła ta myśl, że postanowiła dać Antolce swoją zakładkę do książki. Dziewczynkom zrobiło się bardzo miło. Potem jeszcze okazało się, że dziewczynki chodzą tą samą drogą do szkoły. Podczas drogi tak się zajęły rozmową, że Kasia wróciła do domu godzinę później. Mama niepokoiła się o córkę, ale widząc jej\nrozpromienioną minę, nie gniewała się. Kasia pobiegła do Agnieszki powiedzieć jej, że jak będzie chodziła do przedszkola, to będzie się nią zajmowała. Wtedy Agnieszka po raz pierwszy się do niej\nuśmiechnęła. \\hMama wie zawsze\\h Cała rodzina wybierała się w odwiedziny do dziadka Hilarego i cioci Kloci. Kasia włożyła najładniejszą, niebieską sukienkę. Obejrzała się w lustrze i stwierdziła, że ładnie wygląda. Na ulicy Kasia\nkoniecznie chciała wieźć Agnieszkę w wózku. Pozwolono jej i dumnie pchała wózek. Ludzie na ulicy zwracali na nią uwagę, niektórzy nawet pytali, czy to chłopiec, czy dziewczynka. Uśmiechali się na\nwidok dużej, ładnej dziewczynki, opiekującej się młodszą siostrą. Kasia była z siebie bardzo dumna. Dziadzio i ciocia serdecznie ich przywitali. Wizyta przebiegała bardzo miło. Dorośli siedzieli i\nrozmawiali, dzieci częstowały się ciastkami z kremem. Kiedy pozwolono im wstać od stołu, Kasia niechcący stłukła talerzyk. Talerzyk był od kompletu i już wyobrażała sobie, jaką w domu dostanie burę,\nzepsuło jej to humor do końca wizyty. W domu mama jednak nie poruszyła tematu stłuczonego talerzyka. Kasia postanowiła ją spytać, czy się o to nie gniewa. Mama nie gniewała się wcale, przecież Kasia nie zrobiła tego specjalnie.\nDziewczynka zdziwiła się, że mama wie, kiedy Kasia zrobi coś naumyślnie, a kiedy niechcący. \\hNie musi się być kapitanem\\h Kasia czekała na gości. Porządkowała kącik z zabawkami i poprosiła Jurka, aby posprzątał swoje rzeczy na stole. Chłopiec niechętnie spełnił prośbę siostry. Koleżanki: Ewka, Magdzia i Antolka przyszły w odwiedziny. Kasia chciała bawić się w cyrk, ponieważ była tam niedawno z tatusiem. Dziewczynki nie chciały się bawić, nie zainteresowała ich nawet zabawa\nw kalkomanię. Antolka zaproponowała zabawę w statek. Najważniejszy w tej zabawie był kapitan i Kasia od razu chciała zostać kapitanem. Dziewczynki nie zgodziły się, Magdzia zaproponowała losowanie i\nkapitanem została Antolka. Dziewczynki bawiły się wesoło. Najdzielniejszym marynarzem okazała się Kasia. Za uratowanie pasażera - misia otrzymała medal - broszkę. Potem bawiły się jeszcze w mamy i\ncóreczki. Kiedy dziewczynki poszły do domu, Kasia zapytała mamę, czy kiedyś Agnieszka będzie mogła się z nimi bawić. Nic nie szkodzi, że jest młodsza, nie musi się być kapitanem, żeby się dobrze bawić. Mama\nprzyznała jej rację. \\h* * *\\h Kasia trochę się zmieniła. Wygląda tak samo, jak przed narodzinami Agnieszki, jest starannie uczesana i ładnie ubrana. Grymasiła przy jedzeniu i zgubiła ołówek Jurka, ale grzecznie się przywitała i\nuśmiecha się częściej. Zagląda również do młodszej siostry, ponieważ Jurek jest zajęty i czyta książkę, a mama z tatą są w kinie.",
        "Author": "Wanda Chotomska",
        "ReleaseDate": "1959",
        "Genre": "Książka dla dzieci, Literatura polska, Wiersze"
    },
    {
        "title": "Pan Samochodzik i Templariusze",
        "content": "\\hStreszczenie szczegółowe\\h Każdy rozdział powieści poprzedzony jest zapowiedzią, co wydarzy się w danym rozdziale. \\hRozdział pierwszy\\h Pewnego czerwcowego dnia do mieszkania pana Tomasza przyszli jego przyjaciele: Wilhelm Tell, Sokole Oko i Wiewiórka zaaferowani artykułem w gazecie o skarbach templariuszy ukrytych w Polsce. Od razu\nwyrazili swoją gotowość do wyprawy (mieli nawet kartki ze zgodą rodziców). Ojciec Tella dopomógł chłopcom w uzyskaniu zgody Pana Samochodzika na wyjazd. Wyruszyli w ostatni dzień czerwca. \\hRozdział drugi\\h W drodze do Białegostoku Pan Samochodzik opowiedział chłopcom historię założenia Zakonu Templariuszy i Krzyżaków. Mijając Augustów, udali się w kierunku Miłkokuku, miejscowości, w której mieszkał\nnauczyciel posiadający tajny dokument templariuszy. \\hRozdział trzeci\\h Pod wieczór pierwszego dnia podróży, na polnej drodze Pan Samochodzik spotyka trójkę nieznajomych, których samochód ugrzązł w błocie. Podczas rozmowy okazało się, że są to cudzoziemcy: pan Petersen z\ncórką Karen oraz ich tłumacz - Kozłowski. Jak się okazało podczas rozmowy Patersenowie przyjechali do Polski w poszukiwaniu skarbu. Pan Samochodzik pomaga wyciągnąć z błota lincolna, a w tym czasie\nharcerze pieszo podążają do Miłkokuku. By odwrócić uwagę pana Tomasza Karen udała, że ktoś ich śledzi zza drzewa. W tym czasie mężczyźni spuścili powietrze z przednich kół samochodu, a sami udali się\nw kierunku Miłkokuku. Kobieta wyznała, że rozpoznała kim jest pan Tomasz. Podkreśla, że będzie w nim miała godnego przeciwnika. \\hRozdział czwarty\\h W czasie, gdy Pan Samochodzik pompował powietrze do kół Karen opowiedziała mu, jak za sprawą Malinowskiego weszła w posiadanie dokumentu o skarbach templariuszy. Zaproponowała panu Tomaszowi\nwspółpracę, ale on uniesiony ambicją oświadczył, że znajdzie skarb samodzielnie. Gdy przybył do Miłkokuku dowiedział się od harcerzy, że nauczyciel wyjechał na wycieczkę, a wokół jego domu kręci się\nkilku amatorów - poszukiwaczy skarbów. Wtedy też poznał tajemniczą dziewczynę. \\hRozdział piąty\\h Następnego dnia w południe pana Tomasza zbudziła tajemnicza dziewczyna. Przedstawiła się jako Anka - dziennikarka, która ma zamiar napisać artykuł o poszukiwaczach skarbów. Pan Samochodzik koniecznie\nchciał odnaleźć nauczyciela, dlatego w „Przewodniku po Suwalszczyźnie” sprawdził miejsca walk powstańczych z 1831 i 1863 roku. Pomogło mu to przybliżyć miejsce pobytu mężczyzny - prawdopodobnie Kozi Rynek. \\hRozdział szósty\\h Po obiedzie w Augustowie, Pan Samochodzik wraz z harcerzami wyruszył w lasy Puszczy Augustowskiej, by odnaleźć nauczyciela. Brnąc przez gęstwinę lasu usłyszeli wołanie o pomoc. Gdy pobiegli na polanę\nujrzeli pannę Petersen i trzech opryszków (którzy kręcili się wcześniej wokół domu nauczyciela). Gdy Sokole Oko krzyknął, że zna ich numer samochodu, mężczyźni udali, że chcieli pomóc nieznajomej\nkobiecie. Już po raz drugi Pan Samochodzik uratował Karen. \\hRozdział siódmy\\h Po powrocie z wyprawy Pan Samochodzik spotkał się z Anką, która niestety nie pilnowała domu nauczyciela. W czasie, gdy rozmawiali w ośrodku wczasowym, harcerze stali na straży domku. Na zabawie\nznalazła się też panna Petersen z córką i Kozłowskim. W pewnym momencie zobaczyli na niebie zieloną rakietnicę. Był to znak od harcerzy, że stało się coś złego. Cała czwórka wyruszyła motorówkami,\nzaś Pan Samochodzik swoim niezawodnym wehikułem. Okazało się, że ktoś włamał się do domku nauczyciela i prawdopodobnie skradł dokument. \\hRozdział ósmy\\h Gdy nazajutrz rano przyjechała milicja, dokonano oględzin i stwierdzono, że skradziony został dokument. Pojawił się również nauczyciel, który zdziwił się, jakie wywołał zamieszanie. Wyjaśnił, że\nwszedł w posiadanie dokumentu. Tymczasem Wiewiórka, obserwujący z drzewa okolicę, spostrzegł na wysepce dym. Pan Samochodzik w towarzystwie Anki postanowili sprawdzić, czyja to robota. Sprawnie\ndopłynęli kajakiem do wyspy, lecz znaleźli tylko ramki, w które oprawiony był dokument templariuszy. \\hRozdział dziewiąty\\h Petersenowie znów otrzymali propozycję od Malinowskiego - w zamian za dokument mają włożyć do przydrożnej kapliczki 3 tysiące złotych. Pan Petersen zdecydowanie odmawia, Kozłowski radzi, by zapłacić, a Pan Samochodzik uważa, że zamiast pieniędzy należy włożyć pocięte gazety, ukryć się gdzieś w pobliżu i po prostu\nprzyłapać Malinowskiego. Mężczyźni postanawiają urządzić zasadzkę. Pan Samochodzik decyduje, że następnego dnia wyjeżdża do Malborka. \\hRozdział dziesiąty\\h Mężczyźni pojawiają się przy wyznaczonej kapliczce. Mimo iż czuwają od północy do rana, nikt się nie zjawia. Jest tylko następna kartka od Malinowskiego, który za oszustwo podnosi stawkę za dokument\nz trzech do pięciu tysięcy złotych. Panna Karen postanawia przekazać pieniądze bez pułapki. Po ciężkiej nocy Pan Samochodzik zdrzemnął się nieco, a gdy się obudził, znalazł kartkę od chłopców, że\nodkryli coś ciekawego. Idąc za pozostawionymi przez harcerzy znakami, dotarł nad brzeg jeziora. Tam wspólnie z nimi obserwował motocyklistę niecierpliwie na kogoś oczekującego. Okazało się, że do\nMysikrólika przypłynęła kajakiem Anka i razem gdzieś odjechali. \\hRozdział jedenasty\\h Pan Samochodzik z chłopcami wyruszyli do Malborka. Podczas podróży pan Tomasz opowiedział im o trzech wielkich mistrzach zakonu. Po obiedzie w restauracji „Nad Nogatem” udali się do wejścia Zamku\nŚredniego. Woźny strzegący bramy wręczył panu Tomaszowi list. Jak się okazało, były to pogróżki od Bahometa. Podczas opowieści pani przewodnik Pan Samochodzik bacznie obserwował zamek od zewnątrz.\nGdy zamyślił się w celi Kiejstuta, ktoś spłatał mu kawał i zamknął go. \\hRozdział dwunasty\\h Zamknięty w celi pan Tomasz rozmyślał nad osobą Bahometa. Nadszedł wieczór i zmęczony zasnął. Obudził go hałas otwieranych drzwi. To harcerze wraz z jakąś dziewczyną postanowili po niego wrócić, gdyż\nuznali, że zbyt długo nie wraca. Zawarli znajomość z Ewą - mieszkającą na Zamku Średnim. To dzięki jej pomocy udało im się dotrzeć do celi. Dziewczyna oprowadziła ich po zamku. W trakcie wędrówki\nspostrzegli dwa cienie. Idąc ich śladem, dotarli do niszy, w której usłyszeli rozmowę dwóch osób. Mężczyzna i kobieta ukryli się w zamku, by szukać skarbu templariuszy. Ułatwić miał im to list,\nktórego treść czytał mężczyzna. W pewnym momencie rozmawiającą parę zaskoczył „tajemniczy” mężczyzna, który grożąc pistoletem odebrał im list. Pan Samochodzik z harcerzami rzucili się w pogoń za\nbandytą. Niestety zniknął im z oczu. Dzięki nocnej wyprawie pan Tomasz już wiedział, że Bahomet to mężczyzna podróżujący z żoną niebieską skodą. Domyślił się również, że list skradł Malinowski.\nNatomiast wracając o północy z zamku, natknęli się na Ankę. \\hRozdział trzynasty\\h Dziewczyna była bardzo zdziwiona nocną wędrówką całej czwórki. Gadatliwy Wiewiórka nieopatrznie wygadałby się. Anka natomiast wyjaśniła, że wracała z poczty, bo musiała zadzwonić do swojej redakcji w\nWarszawie. Po powrocie do obozowiska i odespaniu nocnej wyprawy pan Tomasz odwiedził Bahometa. Wyjaśnił, iż słyszał ich nocną rozmowę oraz to, że nie jest ich wrogiem lecz raczej konkurentem.\nMałżeństwo wystraszone nocnym napadem rezygnuje z poszukiwania skarbów. Później Pan Samochodzik zawarł porozumienie z Petersenem a harcerze poszli za Kozłowskim i Karen. Wtedy zdarzyła się śmieszna\nhistoria. Przyszedł mężczyzna wynajmujący turystom kajaki. Zwrócił się do Petersena, który niestety nie rozumiał po polsku. Anglik zapytał go o Malinowskiego, a ten powiedział, że on nazywa się\nMalinowski. Wywiązała się bójka, a Pan Samochodzik uznany został za złodzieja. Z opresji uratowała go Anka, wyjaśniając, że zaszła pomyłka. Wtedy za wycieraczką lincolna Petersen dostrzegł kartkę -\nkolejną informację od Malinowskiego o posiadanym liście, który odda w zamian za 12 tysięcy złotych. \\hRozdział czternasty\\h Karen postanowiła spełnić żądania Malinowskiego. Wtedy Pan Samochodzik powiedział, że wie, co jest w liście. Przedstawił wszystko co usłyszał i co przytrafiło mu się w nocy. Jednak Karen uznała, że\nnie mówi jej całej prawdy. Tymczasem pan Tomasz z chłopcami, Ewą i jej matką postanowili sprawdzić znaczenie łacińskiego „cor tuum” serce twoje - gdyż według nich to klucz do rozwiązania zagadki. Szukając w słowniku, znaleźli spolszczoną nazwę Kortumowo. W miejscowości tej znajdował się kościółek z początku XIV wieku. Pan Samochodzik postanowił niezwłocznie tam pojechać. Zdecydował również, że pojedzie na miejsce spotkania Karen i Malinowskiego. Dzięki mocy silnika dotarł na miejsce w chwili, gdy para\nszarpała się. Malinowski zaczął uciekać lincolnem Karen. Pan Tomasz wyruszył w pościg. Jednak sprytny mężczyzna dojechał do kawiarni, w której akurat tańczono, wmieszał się w tłum i uciekł w kierunku\njeziora. \\hRozdział piętnasty\\h Spacerujący brzegiem jeziora Karen i Pan Samochodzik usłyszeli motorówkę z bandytą. Pan Tomasz swoim samochodem ruszył w pościg. Mężczyzna dopłynął do wyspy i tam się ukrył. Pan Tomasz i Karen\npoczekali do rana, lecz znaleźli tylko ubranie. Bandyta z pieniędzmi i skradzionymi rzeczami panny Petersen odpłynął do pobliskiej wioski. Pozostawione ubranie wskazało, że mężczyzną, który spotkał\nsię z Karen, był Mysikrólik, znajomy Anki. Mimo, iż bardzo szybko Pan Samochodzik dojechał do miejsca nocnego napadu nie znalazł już junaka oraz jego właściciela. Pan Petersen postanowił złożyć\ndoniesienie o przestępstwie na milicję. W trakcie dochodzenia wyszło na jaw oszustwo Kozłowskiego względem Petersenów. \\hRozdział szesnasty\\h Pan Tomasz wraz z chłopcami i Ewą przyjeżdżają nocą do Kortumowa. Rano oglądają kościół, w którym dostrzegają krzyż. Jest to znak, który mówi „Kilka skarbów”. Podczas rozmowy z proboszczem dowiadują\nsię, że kościół nie ma podziemi, zaś po dawnym zamku pozostała tylko jedna piwnica z głęboką studnią. Wykorzystuje ją jednak na spiżarnię gospodyni, która nikomu nie oddaje klucza. Ewa wymyśla\nsposób, jak dostać się do piwnicy - teoria prądów błądzących, izolacji pomieszczenia. Pomysł okazuje się skuteczny, a wystraszona kobieta oddaje klucz w ręce chłopców. \\hRozdział siedemnasty\\h Pod wieczór do Kortumowa przyjeżdżają Petersenowie. Pan Samochodzik podsłuchuje ich rozmowę. Na miejsce dociera również Anka, która wyjaśnia, że jest bliska zdemaskowania Malinowskiego. Rano\nprzezorni chłopcy opowiadają gospodyni o Kozłowskim, iż jest przezywany „konfiturek”. Gdy mężczyzna zjawia się, by wypytać o piwnicę, gospodyni przepędza go. Pan Samochodzik, Tell, Sokole Oko i Ewa\nidą poszukiwać w piwnicy dalszych znaków. Kierując się znakami odnalezionymi na ścianie, docierają do studni. \\hRozdział osiemnasty\\h Pan Samochodzik opuszcza się na linie w głąb studni. Trafia na korytarz, następnie na ciężkie, żelazne drzwi. Udaje mu się otworzyć klapę i wejść do środka, a później schodami przejść do małej celi.\nZaintrygowany odkryciem nie spostrzegł, że klapa zatrzasnęła się i nie da się jej otworzyć od wewnątrz. Przerażony zorientował się, że jest w pułapce. Siedząc w celi, usłyszał nad sobą kroki.\nWiedział już, że znajduje się pod kościołem. Minęło kilka godzin, gdy usłyszał głos Karen i Kozłowskiego. Dzięki dociekliwości kobiety, po przekręceniu chrzcielnicy ukazało się wejście do podziemi.\nZdziwiona kobieta ujrzała w środku Pana Samochodzika. Ten wyraził jej swoją wdzięczność za uwolnienie z pułapki i wyraził zgodę na dalsze wspólne poszukiwanie skarbów. Późnym wieczorem, tknięty złym przeczuciem Pan Samochodzik pobiegł do piwnicy. Ujrzał przepiłowaną kłódkę. Bardzo szybko zszedł po linie do studni i wtedy ktoś odciął sznur. \\hRozdział dziewiętnasty\\h Gdy wpadł do wody, ktoś wrzucił za nim dwa kamienie. Niebezpieczeństwo minęło, a pan Tomasz odnalazł w studni drugi korytarz. Idąc nim, napotkał kilka pułapek, lecz dzięki ogromnej czujności ominął\nje. Dotarł w końcu do kwadratowej celi. Znalazł miejsce, w którym ukryto skarb templariuszy. Napisał na ścianie, kto i kiedy je odnalazł. Następnie z trudem podniósł jedną z płyt piaskowca i wydostał\nsię z podziemi kościoła. Wyszedł zza ołtarza, a sprzątający kościelny uciekł krzycząc „diabeł”. Spokojnie poszedł nad jezioro, wykąpał się. Później zakradł się pod przyczepę Petersenów. Usłyszał\npodniesione głosy mężczyzn. Okazało się, że Kozłowski uwięził gdzieś Karen, a teraz żąda oświadczenia od Petersena dotyczącego wyłudzenia pieniędzy jako Malinowski. Do rozmowy wtrąciła się Anka,\nktóra wiedziała już o aresztowaniu Mysikrólika - wspólnika Malinowskiego. Zadowolony z siebie Malinowski zamarł z przerażenia, gdy usłyszał i zobaczył Pana Samochodzika (był pewny, że zabił go\nrzucając kamienie do studni). Pan Samochodzik zaprowadził Petersena do kościoła, razem z nim przekręcił chrzcielnicę i uwolnił Karen. Po przejściach, jakie ją spotkały, postanowiła zrezygnować z\ndalszego poszukiwania skarbów. Natomiast Petersen i pan Tomasz chcieli trochę wystraszyć Kozłowskiego i „obedrzeć go ze skóry”. Jednak przybyła szybko milicja aresztowała oszusta. I tak zakończyła się kolejna przygoda Pana Samochodzika. \\hZakończenie\\h Pan Tomasz spotkał się z Karen w warszawskiej kawiarni. Wyjawił jej, że skarb, który odnalazł to skrzynia z naczyniami liturgicznymi, a także druga, pełna złotych monet. Zaś słowa „tam skarb twój, gdzie serce twoje” znaczą zupełnie coś innego. Do rozmawiających dołączył również pan Petersen, informując o kolejnym miejscu poszukiwania skarbów oraz Anka zadowolona, że naczelny gazety zatwierdził jej reportaże.",
        "Author": "Zbigniew Nienacki",
        "ReleaseDate": "1966",
        "Genre": "Książka dla młodzieży, Literatura polska, Powieść przygodowa"
    },
    {
        "title": "Pani Twardowska",
        "content": "\\hStreszczenie szczegółowe\\h W pełnej gości karczmie o nazwie Rzym ucztuje szlachcic o nazwisku Twardowski.  Bawi się doskonale, pokazując obecnym szereg czarodziejskich sztuczek. Zamienia dzielącego z nim stół żołnierza w zająca, adwokata w psa a z głowy szewca wypuszcza pół beczki wódki. Szlachcic drwi w ten sposób z typowych dla danych profesji przywar: tchórzliwości żołnierza, pazerności i przekupności prawnika oraz pijaństwa szewca.  Jednak, kiedy Twardowski pije wódkę z kielicha, ku jego zdziwieniu, z naczynia wyskakuje ubrany w niemieckim stylu diabeł. Jego postać jest odzwierciedleniem popularnych ludowych wyobrażeń o wyglądzie szatana. Ma haczykowaty nos, kurze nogi i paznokcie podobne do drapieżnego ptaka - krogulca. Diabeł przedstawia się jako Mefistofeles i przypomina Twardowskiemu warunki umowy, zwanej cyrografem, którą kiedyś z nim zawarł. Według niej szatan miał służyć Twardowskiemu na każde jego skinienie przez dwa lata. Kiedy minie ten okres, Twardowski powinien odbyć podróż do Rzymu, gdzie miał oddać we władanie diabłu swoją duszę. Mefistofeles oznajmia, że termin, w którym Twardowski powinien wywiązać się ze swojego zobowiązania, już dawno minął, gdyż od zawarcia umowy upłynęło już 7 lat. Przypomina też Twardowskiemu, że karczma, w której się obecnie znajdują, nazywa się Rzym, więc przewidziany w cyrografie warunek dotyczący miejsca, w którym szlachcic ma oddać mu duszę, został spełniony.  Twardowski próbuje uciekać. Diabeł jednak chwyta go za ubranie i przypomina mu o wadze słowa szlachcica, czyli verbum nobile, które nakazuje każdemu szlachetnie urodzonemu, a więc i Twardowskiemu, wywiązywać się ze swoich zobowiązań. Niezadowolony Twardowski niechętnie pozostaje w karczmie, przypominając diabłu o dodatkowych warunkach zawartych w kontrakcie. Według nich ma on jeszcze prawo do trzech ostatnich życzeń, które Mefistofeles przed odebraniem mu duszy powinien spełnić. Jako pierwsze zadanie Twardowski wymyśla dla Mefistofelesa ożywienie konia z herbu karczmy, tak aby szlachcic mógł się na nim przejechać, używając jednocześnie, skręconego przez diabła z piasku, bicza. Ponadto, zażyczył sobie wybudowania w najbliższym lesie, budynku z ziarnek orzecha, w którym mógłby przebywać podczas pasienia konia. Dodatkowym jego warunkiem było, aby pokrycie dachu złożono z bród żydowskich i ziarenek maku a w każdym z tych ziarenek, diabeł powinien zmieścić trzy wbite gwoździe o długości trzech cali. Mefistofeles bez trudu spełnia życzenie Twardowskiego. Szlachcic, po przejażdżce na koniu, podjeżdża pod zbudowany przez diabła gmach i z przykrością stwierdza, że Mefistofeles podołał pierwszemu zadaniu. Wymyśla więc kolejne, trudniejsze. Tym razem nakazuje diabłu kąpiel w wodzie święconej, której boją się wszystkie siły piekielne.  Mefistofeles z obrzydzeniem kąpie się w misie ze święconą wodą i chociaż kurczy się i krztusi z bólu oraz przyznaje, że była to najbardziej gorąca kąpiel w jego życiu, jest już pewien swojego zwycięstwa nad Twardowskim. Wówczas szlachcic wymyśla najcięższe zadanie i prowadzi diabła do swojej żony. Twardowski proponuje roczną zamianę ról, w której czasie on sam przejmie funkcję Mefista w piekle u Belzebuba, natomiast diabeł zastąpi go w obowiązkach mężowskich przy Pani Twardowskiej. Będzie on musiał wykonywać je z miłością, szacunkiem oraz w pełni posłuszeństwa i jeśli przez ten rok, diabeł nie wykona chociaż jednego życzenia żony Twardowskiego, umowa zostaje zerwana. Ostatnie życzenie szlachcica okazuje się niewykonalne dla Mefistofelesa. Przerażony zadaniem zleconym przez Twardowskiego, ucieka przez dziurkę od klucza, w takiej panice, że według ostatnich słów autora, ucieka jeszcze do dziś.",
        "Author": "Adam Mickiewicz",
        "ReleaseDate": "1833",
        "Genre": "Poezja, Literatura romantyzmu, Ballada"
    },
    {
        "title": "Pies Baskerville’ów",
        "content": "\\hStreszczenie szczegółowe\\h \\h1. Sherlock Holmes\\h Sherlock Holmes i doktor Watson rozmawiają o lasce, którą zostawił w mieszkaniu Holmesa gość, który nie zastał poprzedniego dnia detektywa. Wysnuwają wnioski na temat jej właściciela na podstawie\noglądania laski. Pod koniec rozmowy przychodzi właściciel laski, doktor Jakub Mortimer, i oznajmia, że chciałby porozmawiać z Holmesem. \\h2. Przekleństwo Baskerville'ów\\h Doktor Mortimer przynosi ze sobą rękopis z 1742 roku. Dokument trafił w jego ręce po tajemniczej śmierci jego przyjaciela, sir Charlesa Baskerville'a. Opowieść dotyczyła przodka sir Charlesa, sir Hugona, który żył w połowie XVII wieku. Był on okrutnym i rozpustnym człowiekiem. Pewnego razu porwał córkę posiadacza ziemskiego mieszkającego niedaleko jego posiadłości. Dziewczyna uciekła jednak z jego zamku podczas uczty, którą wyprawił dla przyjaciół. Doprowadzony tym do\nfurii, przysiągł oddać duszę diabłu, jeśli uda mu się ją złapać jeszcze tej samej nocy, wypuścił psy gończe, wsiadł na konia i pojechał. Przyjaciele wybrali się za nim. Po drodze spotkali pastuszka,\nktóry opowiedział im, że widział sir Hugona jadącego konno i gonionego przez wielkiego czarnego psa o „piekielnym wyglądzie”. Przyjaciele znaleźli sir Hugona martwego w wąwozie, a nad jego ciałem stał gigantyczny pies z ognistymi oczami i pyskiem umazanym krwią. Dziewczyna również nie żyła, najprawdopodobniej spadła z\nkrawędzi wąwozu. Przyjaciele sir Hugona uciekli czym prędzej, a z przerażenia popadli w szaleństwo. Od tej pory wielu członków rodziny Baskerville'ów ginęło nagłą i tajemniczą śmiercią na moczarach,\npo których rzekomo nadal biega piekielny pies. Doktor Mortimer twierdzi, że sir Charles wierzył w tę legendę. Jego zwłoki nie nosiły śladów żadnych obrażeń, ale niedaleko na ziemi odbite były ślady łap olbrzymiego psa. \\h3. Problem\\h Holmes wypytuje bardzo dokładnie o wszystkie szczegóły. Doktor Mortimer pyta o radę, jak ma traktować nowego pana posiadłości, Henry'ego Baskerville'a. Nie chce, by młodzieniec tam zamieszkał, gdyż\nobawia się o jego życie. Holmes prosi o dwadzieścia cztery godziny na odpowiedź. Jest bardzo zainteresowany całą sprawą i uważa, że popełniono tu morderstwo, z którym nadnaturalne siły nie mają nic\nwspólnego. \\h4. Sir Henry Baskerville\\h Następnego ranka doktor Mortimer odwiedza ponownie Holmesa wraz z sir Henrym. Henry dostał poprzedniego dnia anonim sugerujący unikanie moczarów celem ocalenia życia. Podczas pobytu w hotelu zginął mu także jeden but. Doktor Mortimer opowiada mu historię sir Hugona i sir Charlesa. Henry odmawia zamieszkania gdziekolwiek indziej niż w swojej posiadłości. Gdy goście wychodzą, Holmes i Watson biegną za nimi i udaje\nim się zobaczyć śledzącego sir Henry'ego z dorożki brodatego mężczyznę, który jednak im ucieka. Holmesowi udaje się zapamiętać numer dorożki. Potem proszą zaprzyjaźnionego chłopca, Cartwrighta, o przeszukanie koszy na papiery ze wszystkich hoteli w mieście i poszukanie\npociętego Timesa - z niego bowiem wycięto słowa w anonimie. \\h5. Trzy zerwane nici\\h Holmes i Watson udają się na obiad do hotelu, w którym zatrzymał się sir Henry. Zastają go bardzo rozgniewanego, ponieważ zginął mu kolejny but, od innej pary. Kiedy opowiadają mu o śledzącym go\nmężczyźnie, sugeruje, że czarną brodę ma lokaj w Baskerville Hall, Barrymore - za pomocą depeszy postanawiają sprawdzić, czy jest w zamku. Holmes wyprawia Watsona razem z sir Henrym do jego\nposiadłości i prosi o szczegółowe relacje z ewentualnych wydarzeń. Po obiedzie w hotelowej restauracji w pokoju znajduje się pierwszy ze zgubionych butów. Wieczorem przychodzi depesza od Cartwrighta, że nie znalazł żadnej pociętej gazety, a Barrymore jest w posiadłości. Przychodzi także dorożkarz, którego wezwał Holmes, i twierdzi, że osobnik, którego\nwiózł, podawał się za niego samego. Tym sposobem niczego nie udało się dowiedzieć. \\h6. Baskerville Hall\\h Watson i sir Henry docierają do Baskerville Hall. Zamek sprawia ponure wrażenie mimo swojego przepychu. Barrymore twierdzi, że z powodu wstrząsu, jaki wywarła na nim i jego żonie śmierć sir Charlesa,\nchcieliby zrezygnować ze służby, jak tylko sir Henry zatrudni nowych lokajów. W środku nocy Watson słyszy dochodzący z wnętrza domu rozpaczliwy płacz kobiety. \\h7. Państwo Stapleton z Merripit House\\h Zapytany o płaczącą kobietę Barrymore twierdzi, że na pewno nie była to jego żona, a potem okazuje się, że jego żona ma czerwone i opuchnięte od płaczu oczy. Watson udaje się na pocztę i dowiaduje\nsię, że telegram do Barrymore'a odebrał nie on sam, ale jego żona. W trakcie powrotu zaczepia go niski, chudy mężczyzna - Jack Stapleton, przyrodnik. Rozmawiają o śmierci sir Charlesa i o legendarnym psie. Watson przyjmuje zaproszenie Stapletona do jego dworku, Stapleton opowiada mu o trzęsawisku na moczarach. W dworku Watson poznaje Beryl Stapleton, piękną siostrę Stapletona, która w tajemnicy przed bratem ostrzega go, by natychmiast wyjechał. Okazuje się, że wzięła go za sir Henry'ego. Stapleton zapowiada się z wizytą w Baskerville Hall. Kiedy Watson wraca do zamku, spotyka pannę Stapleton, która przyznaje się, że wierzy w opowieść o psie i dlatego chciała, by rzekomy sir Henry\nwyjechał. \\h8. Pierwsze sprawozdanie doktora Watsona\\h Ten rozdział ma formę listu Watsona do Holmesa. Sir Henry jest zainteresowany panną Stapleton. Z jakiegoś powodu jej brat nie jest zadowolony z zainteresowania sir Henry'ego siostrą i stara się nie zostawiać ich nigdy samych. Potwierdza się też,\nże to żona Barrymore'a odebrała depeszę i że to ona na nią odpisała - Watson uważa, że Barrymore coś ukrywa. Widział go w nocy, stojącego ze świecą przy zamkowym oknie wychodzącym na moczary, jakby na coś czekał. \\h9. Drugie sprawozdanie doktora Watsona. Światło na moczarach\\h Ten rozdział także jest listem Watsona do Holmesa. Sir Henry planuje remont i modernizację zamku. Jest bardzo zakochany w pannie Stapleton. Watson śledzi go podczas spotkania z panną Beryl i staje się świadkiem awantury wywołanej przez Stapletona. Po\nrozmowie okazało się, że baron próbował się oświadczyć, ale panna Stapleton unikała tematu wzajemnych uczuć, a Stapleton zaczął krzyczeć, że nie życzy sobie nachodzenia siostry. Beryl nie sprzeciwiła się decyzji brata i odeszła z nim do domu. Nazajutrz\nStapleton przychodzi do Baskerville Hall i przeprasza za swoje zachowanie. Tłumaczy, że bardzo kocha siostrę i nie wyobraża sobie rozstania z nią, ale obiecuje, że w ciągu trzech miesięcy przyzwyczai\nsię do tej myśli. Watson i sir Henry śledzą Barrymore'a i przyłapują go w nocy na staniu ze świecą koło okna. Okazuje się, że lokaj daje komuś znaki. Kiedy nie chce nic powiedzieć, sir Henry go zwalnia. Wtedy żona Barrymore'a przyznaje się, że na bagnach ukrywa się jej brat, zbiegły z więzienia morderca, któremu zostawiają jedzenie. Watson i sir Henry postanawiają wyjść na moczary i schwytać zbrodniarza. Kiedy tylko na nie wchodzą, słyszą przerażające wycie psa. Nie wracają jednak, lecz znajdują\nbandytę i zaczynają go gonić. Podczas pościgu widzą na skale nieruchomą męską postać, która zaraz znika. Mordercy udaje się uciec. \\h10. Wyjątek z dziennika doktora Watsona\\h Ten rozdział jest fragmentem prywatnego dziennika Watsona. Watson zastanawia się, czy pies może być prawdziwy, dochodzi do wniosku, że nie. Po kłótni z Barrymore'em sir Henry zgadza się nie wydawać Seldena (mordercy) policji, ponieważ jego rodzina przysięga,\nże zbrodniarz zamierza na zawsze opuścić Anglię. Z wdzięczności Barrymore mówi jemu i Watsonowi, że w noc swojej śmierci sir Charles wyszedł spotkać się z kobietą o inicjałach L.L. Barrymore nie wie, kim ona jest. Zapytany o kobietę o takich inicjałach doktor Mortimer przypomina sobie Laurę Lyons z Coombe Tracey, córkę lekko zwariowanego astronoma. Kobieta owa wyszła za mąż bez zgody ojca, mąż ją porzucił i z trudem uniknęła upadku moralnego, by w końcu powrócić do domu Franklanda. Barrymore powiadamia Watsona i sir Henry'ego, że według informacji Seldena na bagnach ukrywa się jeszcze jeden mężczyzna, któremu jedzenie przynosi nastoletni chłopiec. \\h11. Człowiek z Czarnego Szczytu\\h Watson i sir Henry jadą odwiedzić panią Lyons. Jest ona niezwykle piękną kobietą, ale po dłuższym przyglądaniu się Watson zauważa bliżej nieokreśloną pospolitość, która ją szpeci. Początkowo Laura\nLyons nie chce rozmawiać, potem mówi o sir Charlesie jak o swoim dobroczyńcy, który pomagał jej uwolnić się od prześladującego ją męża. Przyznaje się do prośby o spotkanie, ale twierdzi, że wcale na nim nie była, bo wcześniej otrzymała inną pomoc. Obawia się wplątania w jakiś skandal. Watson wyrusza na moczary poszukać drugiego ukrywającego się tam mężczyzny. Po drodze spotyka Franklanda, który udziela mu dokładnych wskazówek. Okazuje się, że tym mężczyzną jest Sherlock Holmes. \\h12. Śmierć na moczarach\\h Holmes twierdzi, że przybył na moczary po kryjomu, aby nie alarmować nikogo swoją obecnością. Udało mu się także dowiedzieć wielu ciekawych rzeczy. Okazało się, że Laura Lyons jest kochanką Stapletona, natomiast Beryl to nie jego siostra, lecz żona, którą ten wykorzystuje do swoich celów (o czym pani Lyons nie wie). Podejrzenia zaczynają padać na Stapletona. Pod koniec rozmowy Holmes i Watson słyszą przeraźliwy krzyk człowieka gdzieś na moczarach, a zaraz po nim przerażające warczenie i wycie psa. Biegną na pomoc, ale spóźniają się i pod skałami znajdują zwłoki człowieka. Początkowo myślą, że to sir Henry, ponieważ nosi\njego garnitur, ale po obejrzeniu trupa okazuje się, że to zbiegły morderca. Podejrzewają, że legendarny pies jest w rzeczywistości własnością Stapletona i że został wytresowany, by zabijać ludzi o określonym zapachu. W tej chwili nadchodzi Stapleton, który udaje\nprzerażenie morderstwem. Twierdzi, że wyszedł szukać sir Henry'ego, ponieważ zaprosił go na wieczór i nie doczekał się wizyty. Wierzy w informację, że Selden spadł ze skały; nikt nie wspomina o psie,\nktórego słyszeli. Holmes i Watson postanawiają zdobyć dowody na istnienie psa i zaskarbić sobie pomoc Laury Lyons. \\h13. Zarzucanie sieci\\h Holmes i Watson opowiadają sir Henry'emu o śmierci Seldena i powodach, dla których zginął, i proszą go o współpracę przy szukaniu psa. Holmes podczas rozmowy ogląda obrazy przedstawiające członków\nrodu Baskerville'ów. Potem dzieli się z Watsonem swoimi spostrzeżeniami - Stapleton jest niezwykle podobny do sir Hugona, co jest dowodem na jego spokrewnienie z Baskerville'ami. Oznacza to także, że motywem jego działania jest chęć stania się właścicielem majątku. Holmes i Watson zawiadamiają sir Henry'ego, że wyjeżdżają do Londynu, i proszą, aby koniecznie powtórzył to Stapletonowi podczas proszonego obiadu. Proszą także, by odesłał powóz i wracał z Merripit House piechotą przez moczary. Na stacji kolejowej Holmes otrzymuje depeszę z informacją o przejeździe Lestrade'a - doskonałego agenta policyjnego. Cartwright zostaje poproszony o wysłanie z Londynu depeszy z prośbą o odesłanie\nzostawionego notesu, a Holmes i Watson zostają na miejscu. Udają się z wizytą do Laury Lyons. Informują ją, że siostra Stapletona jest w istocie jego żoną, a Holmes pokazuje jej zdjęcia i rysopisy\nStapletonów (pod dawnym nazwiskiem Vandeleur). Zrozpaczona Laura Lyons zgadza się na współpracę z detektywem. Okazało się, że to on podsunął jej pomysł poproszenia sir Charlesa o pomoc w uzyskaniu rozwodu i zaproponowania spotkania w tej sprawie, a potem groźbami namówił ją, by nie poszła i\nnikomu o tym nie wspominała. Holmes jest bardzo zadowolony. \\h14. Pies Baskerville'ów\\h Do Holmesa i Watsona dołącza Lestrade. Urządzają zasadzkę pomiędzy skałami niedaleko od domu Stapletonów, gdzie na obiedzie przebywa sir Henry. Pani Stapleton nie ma w pokoju, w którym siedzą. Watson idzie na zwiady i widzi Stapletona wychodzącego z domu i\nwchodzącego do szopy, z której dochodzi dziwny brzęk łańcucha, a potem wracającego. Zbiera się mgła. Sir Henry opuszcza dom i idzie ścieżką. We mgle rozlega się odgłos łap wielkiego biegnącego\nzwierzęcia. Z mgły wyłania się ogromny pies, któremu z pyska buchają płomienie, cały się żarzy, a jego oczy płoną jak węgle. Holmes i Watson strzelają do niego, a pies wyje z bólu, ale biegnie dalej. Wszyscy uciekają, pies zbliża się i już ma skoczyć na sir Henry'ego, gdy Holmesowi udaje się go zastrzelić. Pies to ogromny kundel posmarowany fosforem, który powoduje, że świeci się w ciemności. Cała trójka udaje się pospiesznie do domu Stapletona. Nie znajdują zbrodniarza, ale uwalniają panią Stapleton, związaną i pobitą. Informuje ich, że Stapleton ukrywa się na środku moczarów, na wyspie, w dawnej kopalni cyny. Sir Henry poważnie się rozchorował na skutek wydarzeń tej nocy oraz wstrząsu wywołanego wiadomością, kim jest kochana przez niego kobieta. Nazajutrz Holmes i Watson pod przewodnictwem pani Stapleton udają się na bagna. Po drodze znajdują skradziony z hotelu but sir Henry'ego. Odnajdują też miejsce trzymania psa. \\h15. Rzut oka wstecz\\h Holmes i Watson znajdują się już na powrót w Londynie. Odwiedzają ich doktor Mortimer i sir Henry, który wybiera się w zaleconą mu podróż dla wzmocnienia nerwów. Rozmawiają o sprawie psa\nBaskerville'ów. Holmes odkrył w międzyczasie, że Stapleton pochodził z rodu Baskerville'ów i był synem młodszego brata sir Charlesa, Rodgera, „czarnej owcy” w rodzinie. Kiedy utracił prawie cały\nmajątek, wpadł na pomysł usunięcia pozostałych spadkobierców i sięgnięcia po dobra rodowe. Usłyszawszy o rodzinnej legendzie, postanowił ją wykorzystać, w tym celu kupił olbrzymiego psa i zaczął go\ntresować. Chciał też namówić żonę do uwiedzenia sir Charlesa, ale nie zgodziła się, więc wykorzystał Laurę Lyons. Tymczasem Beryl chciała uratować choć sir Henry'ego; wysłała do niego anonim. Kiedy\ndowiedziała się o Laurze, zapałała nienawiścią do męża. Holmes domyślił się tego wszystkiego, potrzebował tylko dowodu i dlatego zaaranżował możliwość ataku na sir Henry'ego, co doprowadziło do\nschwytania mordercy.",
        "Author": "Arthur Conan Doyle",
        "ReleaseDate": "1902",
        "Genre": "Kryminał, Powieść detektywistyczna"
    },
    {
        "title": "Plastusiowy pamiętnik",
        "content": "\\hStreszczenie szczegółowe\\h \\hDlaczego nazywam się Plastuś\\h Plastuś to malutki ludzik z plasteliny. Mieszkał w piórniku razem z gumką, ostrymi stalówkami, scyzorykiem, piórem i ołówkiem. Piórnik należał do Tosi, dziewczynki z pierwszej klasy. Tosia ulepiła\nPlastusia na początku roku szkolnego. Spodobał się wszystkim dzieciom i zamieszkał na stałe w piórniku. \\hO pamiętniku w czerwonym zeszyciku\\h Na lekcji rysunków było bardzo wesoło. Tosia robiła wycinankę i cięła nożyczkami kolorowy papier. Plastuś pozbierał niepotrzebne kawałki pociętego papieru. Poskładał je, przewiązał nitką i obłożył\nczerwonym papierem. Ten zeszycik był wielkości paznokcia Tosi i Plastuś postanowił zapisywać w nim swoje przygody. \\hO kleksiku z kałamarza, co na nikogo nie zważa\\h Tosia uczyła się pisać piórem. Wzięła złotą stalówkę, ale pisanie jej nie szło. Napisała już pół strony i nagle zrobiła kleksa na samym jej środku. Próbowała ratować zeszyt bibułką, potem mazała\ngumką, ale tylko zrobiła w kartce dziurę. Na koniec się rozpłakała. \\hŻadna beksa nie pomoże na kleksa\\h Tosia płakała i wszyscy mieszkańcy piórnika chcieli ją pocieszyć. Plastuś postanowił pójść do kałamarza i poprosić, żeby bardziej pilnował kleksików. Kałamarz groźnie zabulgotał i powiedział, że\npłacz nic tu nie pomoże. Trzeba się nauczyć ładnie pisać. A jeśli Plastuś będzie się wtrącał w nieswoje sprawy, to go pobrudzi atramentem. Plastuś wrócił do piórnika i przejrzał się w stalówce.\nRzeczywiście, nos miał poplamiony na czarno. \\hWiele krzyku o wycieraczkę w piórniku\\h Pióro wróciło do piórnika. Ponieważ miało brudną stalówkę, pobrudziło wszystkich jego mieszkańców. Kiedy Tosia zajrzała do piórnika, złapała się za głowę. Zobaczyła tam wielki nieporządek.\nDziewczynka znalazła jednak na to radę: ze skrawków tkanin uszyła wycieraczkę do pióra i kazała jej mieszkać pod stalówką. Teraz już pióro nikogo nie mogło ubrudzić. \\hO Tosi, o Bronku i o mysim ogonku\\h Tosia miała niebieskie oczy i mały nosek. Nosiła także dwa czarne warkoczyki, ale Bronek śmiał się z niej, że to mysie ogonki, więc dziewczynka je obcięła. Teraz nosi starannie przystrzyżoną fryzurę\nz grzywką. \\hO moim biednym nosie i o szkaradnej Zosi\\h W ławce Tosi usiadła nowa koleżanka, Zosia. Plastuś chciał się przyjrzeć dziewczynce i wystawił głowę z piórnika. Zosia jednak zauważyła Plastusia, szybko zamknęła piórnik i przytrzasnęła mu nosek.\nTosia wzięła czerwoną plastelinę i ulepiła z niej Plastusiowi jeszcze większy i piękniejszy nos. Zosia pożyczyła od Tosi ołówek i pogryzła go ze zdenerwowania, bo nie mogła rozwiązać zadania. Wszyscy\nw piórniku byli oburzeni. \\hO Zosi niszczycielce historia smutna wielce\\h Zosia pożyczyła od Tosi scyzoryk, żeby odkręcić śrubkę w ławce. Kręciła, ale nie odkręciła śrubki, tylko się skaleczyła i stępiła scyzoryk. Potem pożyczyła stalówkę. Podczas pisania tak naciskała\npióro, że stalówka złamała się, a w zeszycie pojawił się ogromny kleks. Postanowiła go wymazać gumką Tosi, ale nie udało jej się to: pobrudziła gumkę, a w zeszycie wytarła dziurę. Zosia rozpłakała\nsię, a Tosia zaczęła ją pocieszać. Wszyscy w piórniku stwierdzili, że Tosia jest dobrą dziewczynką, bo nie tylko nie gniewa się na koleżankę za zniszczone przybory, ale jeszcze ją pociesza. \\hO tym, jak to z porządkiem było, ale dobrze się skończyło\\h Pod koniec lekcji pani sprawdzała porządek i dziwiła się bardzo, gdy zobaczyła bałagan w piórniku Tosi. Zosia jednak przyznała się, że to ona zrobiła nieporządek w piórniku koleżanki. Tosia\nprzebaczyła Zosi, a potem obie serdecznie się uściskały. \\hO farbach i o kłopocie wielkim, czy można pisać pędzelkiem?\\h Chcąc przeprosić Tosię, Zosia przyniosła do szkoły pudełko z farbami i mieszkańcy piórnika przestraszyli się, że na ławce pojawił się nowy piórnik. W pudełku mieszkały farby. Tosia namalowała nimi\nprzepiękny obrazek: zielony domek, żółty płotek, czerwone kwiatki i niebieskie ptaszki. Pióro było bardzo zazdrosne, że nie potrafi tak ładnie malować jak pędzelek. Szczyciło się jednak tym, że umie\npisać. \\hO chińskiej awanturze, o pędzelku i o piórze\\h Pędzelek chwalił się, że potrafi pisać. Chińczyk, który mieszkał na okładce zeszytu do matematyki, miał to potwierdzić. Wszyscy mieszkańcy piórnika z niecierpliwością czekali na lekcję matematyki.\nChcieli dowiedzieć się, czy w Chinach dzieci piszą pędzelkami. Dlatego zwrócili się z pytaniem w tej sprawie do krakowiaka i krakowianki z okładki zeszytu w linię oraz do zielonej żabki z okładki\nzeszytu do pogadanek, ale żadne z nich nie udzieliło im właściwej odpowiedzi. Nareszcie przyszła lekcja matematyki i Chińczyk potwierdził słowa pędzelka. Pióro bardzo się zmartwiło, kiedy usłyszało\nodpowiedź Chińczyka, więc Tosia najpierw namalowała obrazek, a potem pięknie go opisała. Dzięki temu pędzelek i pióro pogodzili się. \\hPudełeczko, podnieś wieczko!\\h Na lekcję robótek ręcznych Tosia przyniosła pudełeczko w kwiatki i mieszkańcy piórnika zastanawiali się, co się w nim znajduje. W pudełku mieszkał naparstek. Przechwalał się, że strzeże paluszków\nTosi przed nieznośnymi igłami. Igły twierdziły, że są przyjaciółkami Tosi i nie zamierzają kłuć jej paluszków. Szpulka z nićmi mówiła, że to ona jest najważniejsza, bo bez nici Tosia w ogóle by nic\nnie uszyła. Tosia wzięła nici, nawlekła nimi igłę, włożyła naparstek na palec i zaczęła szyć. \\hHistoria niewesoła wcale, jak do klasy przyszły lale\\h Dzieci przyniosły do klasy swoje lalki i szyły dla nich nowe sukienki. Tosia również przyniosła najładniejszą lalkę, Petronelę, oraz ładny materiał w kwiatki. Na wszystkich ławkach siedziały lalki i\nbyły z siebie bardzo dumne. \\hO Klarci ze szmatki i o sukience w kwiatki\\h Lodzia przyniosła lalkę, którą sama zrobiła ze szmatek, i Honorka naśmiewała się z takiej gałgankowej lalki. W dodatku Lodzia szyła sukienkę z burej szmatki i taka sukienka nie była ładna.\nDziewczynka rozpłakała się, słysząc drwiny koleżanki, i Tosia, żeby ją pocieszyć, podarowała jej ładną tkaninę w kwiatki na sukienkę dla lalki. Honorka przeprosiła Lodzię za swoje zachowanie i\ndziewczynki szczerze się uścisnęły. \\hO tym, co zrobił Jacek i o nosie jak placek\\h Pewnego ranka mieszkańcy piórnika na próżno czekali na pójście do szkoły. Jacek, brat Tosi, wziął ze stołu piórnik tak niezręcznie, że pudełko otwarło się i wszystkie rzeczy wysypały się na podłogę.\nPlastuś nie lubił Jacka, bo raz za pomocą klocka tak go rozwałkował, że Tosia z trudem mogła nadać mu poprzedni kształt, a innym razem Plastuś o mało się nie utopił przez Jacka, gdy ten wrzucił go do\nwody. Jacek był młodszym bratem Tosi i wszyscy mieszkańcy piórnika bali się go, ponieważ lubił im dokuczać. Tego dnia stojący na podłodze Plastuś zobaczył, że Tosia też nie poszła do szkoły, tylko\nleżała w łóżku. Bolało ją gardło. \\hO wyprawie cudnej na wyspy bezludne\\h Tosia usłyszała, że brat upuścił piórnik, kazała mu pozbierać rzeczy i przynieść do jej łóżka. Przy łóżku siedziały Lodzia i ciocia. Ciocia przyniosła pomarańcze. Dziewczynki zjadły je, a z\npomarańczowych skórek zrobiły łódki. Łódki pływały po kołdrze jak po wielkim oceanie. Dopłynęły do jaśka Tosi, wyspy, na której mieszkała żyrafa z dwoma Murzynkami. Plastuś został kapitanem, a\ngumka-myszka majtkiem. Gumka była jednak gruba i ciężka i ciągle wypadała z łódki, więc Lodzia wzięła włóczkę i zrobiła z niej śmieszne lalki. \\hO kwiatach w szkole i o kaktusie, co kole\\h Pani poprosiła, żeby dzieci przyniosły kwiaty i następnego dnia na parapecie w klasie zrobiło się zielono. Tosia przyniosła kaktus, zostawiła go na ławce i poszła ustawiać inne kwiaty, a panny z\nwłóczki zaczęły wychodzić z jej teczki. Panny z włóczki interesowały się wszystkim i wszędzie można było je znaleźć. Jedna z nich przyczepiła się do kaktusa i razem z roślinką została przeniesiona na\nparapet. Pani pomyślała, że kaktus zakwitł. Wszyscy zaczęli się śmiać, gdy okazało się, że to nie kwiat, tylko panna z włóczki. Przy kwiatach było wiele pracy, ponieważ należało je pielęgnować:\npodlewać, wycierać kurz z liści, spryskiwać wodą. Pani wyznaczyła do tych prac specjalnych dyżurnych. Panna z włóczki stała się odznaką dyżurnych od kwiatów. \\hHistoria cała o porządku i o strzałach\\h Tosia i Jasia zostały dyżurnymi. Musiały dbać o porządek w klasie. W czasie przerwy otwierały okna i ścierały tablicę. Kiedy dzieci wyszły na przerwę, Tosia zauważyła, że pod ławką Antka i Bronka\njest pełno śmieci. Znajdowały się tam pestki, skorupki od jaj, kule zrobione ze zgniecionego papieru i strzały. Tosia wyrzuciła śmieci do kosza, a strzały schowała pod ławkę Bronka. Po powrocie z\nprzerwy Bronek zażądał zwrotu strzał i miał pretensje do Tosi, że posprzątała jego miejsce pod ławką. Plastuś był oburzony zachowaniem Bronka i potem sam chciał być dyżurnym w piórniku, ale\nmieszkańcy piórnika nie chcieli go słuchać. \\hO tym, jak kreda wytrzeć tablicy nie da\\h Obowiązkiem dyżurnego było ścieranie tablicy. Kiedy Tosia czyściła tablicę, Plastuś stał w rowku z kredą i również wycierał tablicę z kredy. Kreda śmiała się i mówiła, że za chwilę i tak tablica\nzostanie zapisana. Kiedy weszła pani, Tosia wróciła do swojej ławki. Zapomniała jednak zabrać ze sobą Plastusia. Pani odpytywała dzieci z dodawania i odejmowania, potem zamierzała napisać na tablicy\ntrudne zadanie. Wzięła do ręki Plastusia, który cały był biały od kredy, i chciała nim pisać. Niestety nie udało się. Pani zauważyła, że to nie jest kreda. Następnie Tosia musiała wyjaśnić, w jaki\nsposób powstała jej maskotka. Przez całą lekcję Tosia snuła swą opowieść i dzieci nie zdążyły napisać zadania. Bardzo się ucieszyły z tego powodu i na przerwie dziękowały Plastusiowi. \\hJak się ze mną poznali ci, co w książkach mieszkali\\h Klasa pierwsza miała w sali własną bibliotekę. Wszystkie książki były obłożone w ładny niebieski papier, żeby się nie niszczyły. Plastuś najbardziej lubił książkę o jagodowych braciach i\nsiostrzyczkach borówczankach. Pewnego dnia bohaterowie zaprosili nawet Plastusia na przejażdżkę wózkiem zaprzężonym w myszki, ale Plastusiowi zrobiło się żal Tosi i nie chciał jej opuszczać, więc nie\nskorzystał z zaproszenia. Pani czytała dzieciom bajkę o krasnoludkach i sierotce Marysi, której lisek zjadł gąski. Krasnoludki pomogły Marysi i wszystko skończyło się dobrze. Plastuś rozpłakał się ze\nwzruszenia. \\hO tym, jak od Lodzi dostałem samochodzik\\h Tosia zawinęła swoje śniadanie w serwetki, na których były wyszyte dwa koguciki z żółtymi bucikami, zajączki na zielonej łące, czerwony samochodzik, a także Plastuś. Lodzi najbardziej podobała się\nserwetka z czerwonym samochodzikiem, więc Tosia wzięła igłę oraz nici i wyszyła taki sam wzór na serwetce dla koleżanki. Lodzia bardzo się ucieszyła. Postanowiła podziękować Tosi za prezent i zrobiła\ndla Plastusia czerwony samochodzik z pudełka na zapałki i szpulek. Plastuś od razu zaczął jeździć swoim nowym samochodem. Inni mieszkańcy piórnika też chcieli mu towarzyszyć, ale Plastuś nie\nzamierzał ich zabrać. Miał powody: gumka-myszka była za gruba, ołówek za wysoki, a panny z włóczki za bardzo się wierciły. Plastuś zabrał ze sobą tylko jedną stalówkę, w nagrodę za to, że nie zrobiła\nnigdy kleksa. \\hKogo się pantofel boi, i o tym, co Fikuś nabroił\\h Fikuś, piesek Tosi, był wielkim psotnikiem. Najbardziej lubił tarmosić kapcie. Kiedy tylko Tosia albo Jacek zapominali schować je do szafki, piesek zaraz brał je do pyska i rozpoczynał zabawę. Do Tosi przyszła w odwiedziny Lodzia. Ponieważ w jej płaszczyku był zerwany wieszak, położyła go na krześle w przedpokoju. Dziewczynki poszły zjeść obiad, a Fikuś obwąchał płaszczyk Lodzi, potem\nporwał jej czapkę i zanim dziewczynki zorientowały się, z czapki zostały tylko strzępy. Lodzia rozpłakała się, więc mama Tosi zrobiła jej szydełkiem nową czapkę, a dziewczynki z resztek zrobiły\njeszcze kilka panien z włóczki. \\hBawimy się w chowanki - same niespodzianki\\h Lodzia często przychodziła do Tosi w odwiedziny i przynosiła swoją lalkę, Klarcię. Dziewczynki przeczytały książeczkę o tym, jak Jagna bawiła się w chowanego ze swoją lalką. Potem same postanowiły\npobawić się w chowanego ze swoimi zabawkami. Plastuś schował się za doniczką, ale znalazł go kotek Mruczek. Potem chowała się Klarcia. Ponieważ miała trochę krzywy tułów, przechyliła się i wpadła do\nakwarium z rybkami. Rybki się wystraszyły, a lalkę trzeba było wysuszyć koło pieca. \\hO tym, jak każdy spieszy naszą panią ucieszyć\\h Dzieci zastanawiały się, jaki prezent przygotować dla pani z okazji Dnia Nauczyciela. Babcia Tosi wpadła na pomysł, żeby dziewczynka wyszyła serwetkę. Tosia pokazała swój prezent dzieciom w klasie.\nSerwetka bardzo się wszystkim spodobała. Inne dzieci też postanowiły wyszyć dla pani serwetki. Kiedy nadszedł Dzień Nauczyciela, uczniowie wręczyli swoje podarki, a Tosia wyrecytowała z pamięci\nwierszyk. Pani podziękowała dzieciom, a potem wszyscy się wspólnie bawili. \\hO wydmuszkach, o placku, o Mruczku, Fikusiu i nieznośnym Jacku\\h Tosia odrabiała lekcje. Pisała bardzo starannie w swoim zeszycie w linie. Napisała zdanie o kocie. Wtedy na stolik wskoczył Mruczek. Tosia nie gniewała się na niego, tylko delikatnie zdjęła kota ze\nstołu. Babcia piekła placek. Poprosiła Tosię o pomoc. Obiecała dać Tosi do zabawy wydmuszki z jajek, więc dziewczynka zostawiła piórnik, książki i zeszyty i poszła do kuchni. Do pokoju wpadł Fikuś.\nTarmosił babciny kapeć. Za pieskiem wbiegł Jacek, ale nawet nie spojrzał na Fikusia, tylko zabrał „Elementarz” i ołówek. Siadł w kącie i zaczął kreślić kółka na czystych stronach nowego\n„Elementarza”. Fikuś zostawił pantofel i wybiegł z pokoju. \\hO dzielnych ratownikach z Tosinego piórnika\\h Mieszkańcy piórnika razem z Plastusiem przerazili się, ponieważ Jacek zniszczył „Elementarz”. Postanowili ratować książkę. Scyzoryk i pióro pozostali na stole i stanęli na warcie, a stalówki,\ngumka-myszka i Plastuś ześlizgnęli się po obrusie na podłogę. \\hO Jacku-Bazgrocie, aucie z babcinego kapcia i o piecuchu kocie\\h Jacuś bazgrał po książce i nie zwracał uwagi na to, co dzieje się wokół niego. Plastuś z przyjaciółmi wszedł do porzuconego przez Fikusia kapcia. Potem ludzik z plasteliny wypowiedział zaklęcie i\nstary kapeć zamienił się w auto. Pojazd krążył po pokoju. Nagle zwrócił uwagę Mruczusia. Kot pobiegł za kapciem. Wydawało mu się, że goni mysz albo szczura. Tymczasem pojazd zataczał po pokoju\nósemki. Jacuś rzucił na podłogę „Elementarz” oraz ołówek i pobiegł do kota. Brygada ratunkowa tylko na to czekała. Podjechała na kapciu do „Elementarza” i ołówka. \\hTosiu, teraz zapamiętasz, jak szanować „Elementarz”\\h Pióro ze stołu zrzuciło różową wstążeczkę. Plastuś przywiązał tą wstążeczką „Elementarz” do pantofla i „pojazd” schował się za piec, żeby Jacek nie mógł znaleźć książki. Tam gumka-myszka wyczyściła\nkartki „Elementarza”. Wkrótce wszystkie kółka w książce zostały wymazane. Tosia bardzo się zdziwiła, gdy po powrocie do pokoju nie zobaczyła na stole „Elementarza”. Nie mogła również zrozumieć,\ndlaczego książka znajdowała się za piecem. Plastuś opowiedział jej całą historię, potem dziewczynka obłożyła „Elementarz” nowym papierem. Książka miała służyć jeszcze kiedyś Jacusiowi do nauki. \\hO sreberku, o złocie i wesołej robocie\\h Tosia, Lodzia, Joasia i Jacek z wydmuszek, pociętych słomek, sreberek i złotek lepili łańcuchy, dzbanuszki i inne ozdoby choinkowe. Stalówki i gumka też chciały pomagać, ale Plastuś nie pozwolił im\nopuścić piórnika. Bał się, że mogłyby się gdzieś zawieruszyć wśród innych przedmiotów. Zastanawiał się również, po co dzieci robią takie ładne ozdoby. \\hDobra nowinka - w szkole choinka\\h W szkole dzieci także wycinały z kolorowych papierów łańcuchy. Plastuś dowiedział się, że niedługo będzie choinka. Tosia postanowiła, że zawiesi na choince Plastusia. Zrobiła mu nawet czerwoną\npelerynkę. Plastusiowi bardzo się podobało na choince. Obok niego paliły się kolorowe lampki, skakał piernikowy konik, leciał gołąbek i samolot. Następnego dnia dzieci bawiły się przy choince i\ndostawały prezenty. Tosia otrzymała niebieski szalik w żółte paski. Bardzo się ucieszyła z tego prezentu. \\hO tym, jak mnie szkaradnie łobuz z choinki kradnie\\h Po kilku dniach Plastuś zaczął tęsknić za przyjaciółmi z piórnika, zwłaszcza że na choince robiło się pusto. Dzieci pozjadały piernikowe lalki i koniki, pozdejmowały niektóre zabawki. Pewnego ranka\ndzieci przyszły i zdjęły pozostałe zabawki z choinki. Plastuś myślał, że przyjdzie Tosia i go zabierze, ale były to zupełnie obce dzieci z innej, starszej klasy. Jakiś chłopiec zabrał ze sobą\nPlastusia i zawiesił go na guziku przy koszuli. Chłopiec ten cały czas biegał i podskakiwał. \\hO mojej smutnej doli u Witka w niewoli\\h Witek, bo tak miał na imię chłopiec, który zabrał Plastusia, był łobuzem. Na lekcji, zamiast uważać, cały czas bawił się Plastusiem. Z nosa zrobił mu trąbę słonia. Na przerwie cały czas biegał i\npopychał inne dzieci. \\hO Witku, o zbytku, o oparzeniu i o Tosi ogłoszeniu\\h Na następnej przerwie Witek pobiegł do łazienki, ale wcale nie zamierzał myć swoich brudnych rąk. W łazience dziewczynki myły ręce. Witek wziął gąbkę i postanowił pobrudzić dziewczynkom twarze.\nDziewczynki zaczęły się bronić, więc łobuz postanowił pochlapać je wodą, która stała w kuble. Woda była bardzo gorąca i Witek poparzył sobie rękę. Choć ręka bardzo go rozbolała, nie powiedział o tym\npani. Bał się, że będzie na niego krzyczeć. Zawinął sobie tylko chorą rękę brudną chustką do nosa. Przechodząc korytarzem, zobaczył ogłoszenie na drzwiach jednej z klas. To ogłoszenie napisała Tosia.\nSzukała Plastusia. Obiecała znalazcy, że za zgubę odda cztery malowanki i żółtą wstążeczkę. \\hO tym, jak to się staje, że mnie Witek Tosi oddaje\\h Witek przeczytał ogłoszenie i postanowił oddać Plastusia. Nie chciał jednak malowanek i wstążeczki, bo te wcale nie były mu potrzebne. Miał nadzieję, że Tosia w zamian da mu coś innego. Tosia\nzobaczyła, że Witek ma spuchniętą rękę, i poszła do pani po opatrunek. Wróciła razem z panią, pomogła mu opatrzyć rękę, a potem jeszcze pożyczyła swój szalik, żeby można było rękę zawiesić na\ntemblaku. Witek oddał Tosi Plastusia i już nic od niej nie chciał. \\hDużo radości i krzyku, że znowu jestem w piórniku\\h Mieszkańcy piórnika bardzo się ucieszyli na widok Plastusia i współczuli mu, że Witek go tak zniszczył. Na szczęście Tosia ulepiła Plastusiowi z plasteliny nowy nos i nogę. Chciała, żeby wyglądał tak\njak dawniej. Plastuś znów zamieszkał w piórniku i w dalszym ciągu opisywał kolejne przygody w swoim czerwonym pamiętniku.",
        "Author": "Maria Kownacka",
        "ReleaseDate": "1933",
        "Genre": "Książka dla dzieci, Literatura polska"
    },
    {
        "title": "Podróże Guliwera",
        "content": "\\hStreszczenie szczegółowe\\h \\hCZĘŚĆ I. U Liliputów\\h \\hRozdział 1\\h Guliwer urodził się w Anglii w hrabstwie Nottinghamshire jako trzeci z pięciu synów właściciela niewielkiego folwarku. Od dzieciństwa lubił włóczęgę. Ojciec nieraz miał mu za złe próżnowanie i kiedy\nsyn skończył czternaście lat, oddał go do szkoły w Cambridge. Tam okazało się, że Guliwer bardzo się interesuje naukami przyrodniczymi. Postanowił zostać lekarzem. Niestety niewielki folwark nie\nprzynosił tak dużych dochodów, by bohater mógł skończyć naukę - musiał ją przerwać. Ojciec umieścił go w Londynie u sławnego chirurga, pana Batesa. Tu Guliwer nauczył się anatomii, a oprócz tego,\nponieważ nęciły do podróże, z zamiłowaniem studiował matematykę, geometrię i myślał o morskich podróżach. Pewnego dnia w Londynie odwiedził Guliwera jeden z jego wujów i postanowił wysłać chłopca na naukę do jednego z zagranicznych uniwersytetów - do Lejdy. Stamtąd bohater wrócił po trzech latach jako dyplomowany lekarz. Niemal natychmiast poszukał sobie miejsca okrętowego lekarza i wypłynął w morze, spełniły się jego marzenia. Jak na złość jednak, mimo całorocznego żeglowania, nie przeżył żadnej przygody. Zwiedzał różne zakątki świata, ale to nie zaspokoiło jego tęsknoty do przygód na miarę\nRobinsona Kruzoe. Po powrocie do Londynu Guliwer postanowił się ożenić. Jego małżonką została panna Maria Burton, córka sąsiadki pana Batesa. Wiedli szczęśliwe życie aż do śmierci opiekuna Guliwera. Wtedy okazało się, że nie potrafi pozyskać odpowiedniej liczby pacjentów i trudno mu utrzymać dom. Guliwer\npowrócił do zawodu lekarza okrętowego. Przez sześć lat błądził po morzach i oceanach. Przywiózł poważną sumę pieniędzy, ale wiedział, że i one w końcu zostaną wydane. Dlatego pozostawił finansowe zabezpieczenie dla żony, a sam postanowił udać się w kolejną żeglugę. Wypłynęli 4 maja 1699 roku na statku „Antylopa”, którego kapitanem był Prichard. Celem podróży były okolice podzwrotnikowe. Niestety okręt zabłądził, przez wiele dni trwały burze i nawałnice. Wkrótce doszło do wypadku - trafili na skały i okręt roztrzaskał się w drzazgi. Tylko kilku marynarzom udało się wsiąść do szalupy ratunkowej, ale i tę zatopiła fala. Uratował się tylko Guliwer. Morze wyrzuciło go na piaszczystą wydmę. Guliwer chciał pójść w poszukiwaniu jakichś ludzkich siedzib, ale po chwili marszu upadł wyczerpany i głodny. Obudził go jakiś ruch, wydawało mu się, że\nchodzą po nim jakieś małe zwierzątka. Z wysiłkiem otworzył oczy i zobaczył postać ludzką rozmiarów niewielkiego karzełka, w wytwornym stroju, uzbrojonego w kołczan pełen strzał i mały łuk. Potem poczuł, że wiele podobnych istot spaceruje po jego ciele i zauważył, że jest... związany. Guliwer głośno krzyknął i starał\nsię poruszyć, co wzbudziło popłoch wśród małych napastników. Nie udało mu się jednak wyswobodzić z silnych więzów. Małe istotki natomiast zaczęły głośno krzyczeć, wymieniając między sobą uwagi i\nustalając plan działania. Było to najwyższy czas, bo Guliwer, zniecierpliwiony krępującymi mu ruchy sznurami, zdołał wyswobodzić lewą rękę. Nagle rozległ się głośny rozkaz i tysiące strzał utkwiło w dłoni, twarzy i szyi bohatera. Nie spodziewał się tak skutecznego ataku. Pociski nie wyrządziły mu poważnej krzywdy, ale ból był bardzo\ndokuczliwy. Guliwer przestał się więc poruszać i czekał, co się dalej wydarzy. Tymczasem liliputy przystąpiły do budowy drewnianej wieży, na którą wstąpiły trzy maleńkie postacie. Jedna z nich długo\nprzemawiała do bohatera, a on gestami i wyrazem twarzy okazał swoją pokorę i gotowość do uległości. Pokazał także, że jest bardzo głodny. Wkrótce mógł podziwiać organizację napastników. Niemal w sekundzie pojawiły się liczne półmiski i kosze chlebów, które sprawnie wynoszono po drabinach na jego piersi, by mu je podać do ust. Niestety\nwspaniałe pieczenie miały rozmiary drobnego ptactwa, jakie znał Guliwer. Mimo to usiłował się najeść, a potem wypił dwie beczki smacznego wina (które dla niego nie stanowiły nawet dużego kielicha). Liliputy podziwiały olbrzymi wzrost i siłę Guliwera, dla nich był on „wybrykiem natury”, istotą dotąd nieznaną. On traktował ich z nie mniejszym zaciekawieniem. Wkrótce zorientował się, że zostanie gdzieś przetransportowany. Starał się dać do zrozumienia, że może przejść drogę na własnych nogach, ale mu na to nie pozwolono. Opatrzono mu natomiast rany, tak,\nże nie czuł bólu. Transport Guliwera odbywał się tak: w równych odległościach rozłożono drewniane bale, olbrzyma położono (wielkim wysiłkiem setek lilipucich rąk) na drewnianej platformie, a potem przesuwano ją po balach. Był to trudny\ni pracochłonny środek transportu, ale udało się dotrzeć z „wielkim” człowiekiem do stolicy państwa. Naprzeciw wyszedł król liliputów, którego Guliwer poznał po stroju oraz godności i powadze z jakimi\nsię nosił. Okazało się, że pomyślano już o mieszkaniu dla bohatera - miała nim być stara świątynia. Guliwer miał mieć stopy skute drobnymi srebrnymi łańcuszkami. Przy okazji „skuwania” Guliwera zaszedł ważny\nwypadek. Musiano przeciąć krępujące go więzy, więc miał okazję rozprostować nogi. Przespacerował się kilka kroków, uważając, by nie skrzywdzić licznie zebranych karzełków. Zaprezentował przy tym wyraźnie, że nie ma złych zamiarów i jest łagodny. \\hRozdział 2\\h Guliwer miał okazję podziwiać kraj liliputów. Przed jego oczami rozciągała się piękna okolica - rozległe pola, sady, lasy poprzecinane strumieniami. Następnego dnia przybył do niego sam król. Był to przystojny mężczyzna. Guliwer dowiedział się\npotem, że miał wówczas dwadzieścia dziewięć lat. Był nieco wyższy od swoich poddanych, silnej budowy, o ciemnych włosach i bujnej brodzie. Od siedmiu lat rządził królestwem. Podobnie piękna była jego\nżona. Cały dwór podziwiał wielkość Guliwera. Niestety nie mógł się on z nimi porozumieć w żadnym ze znanych sobie języków. Nie we wszystkich mieszkańcach kraju Guliwer wzbudzał sympatię. Kilku szczególnie dokuczliwych (strzelali do niego\nstrzałami) aresztowano i oddano mu, by ich ukarał. Cały dwór i zgromadzeni zamarli w przerażeniu patrząc, co też olbrzym (człowiek-góra, jak go nazwano) z nimi uczyni. W pierwszym porywie Guliwer\nchciał ich zabić, ale potem tylko ich przestraszył udając, że zamierza ich zjeść, a potem puścił wolno. Ten akt litości i pokaz łagodności zjednał mu przyjaźń liliputów. W tym czasie król przebywał na naradzie w stolicy. Radzono, co zrobić z olbrzymim przybyszem. Jego karmienie było wielkim wysiłkiem mieszkańców i urzędnicy królewscy domagali się zgładzenia Guliwera.\nKról nie chciał na to przystać, zwłaszcza po przybyciu posłańca, który opowiedział mu o pięknym postępku Guliwera z dokuczającymi mu „przestępcami”. Postanowiono, że kolejne miejscowości będą dostarczać żywności dla gościa. Zlecono też wykonanie odzieży dla Guliwera. Z całego kraju przybywały liliputy, by obejrzeć olbrzyma, zaniedbano pola, handel i przemysł. Wkrótce Guliwer poczynił postępy w nauce języka, tak że potrafił się porozumieć z królem liliputów.\nStarał się go przekonać, by pozwolił go uwolnić, ale król powiedział, że to zależy od Rady Państwa. Uzgodniono, że trzeba najpierw przeprowadzić rewizję Guliwera. W jego kieszeniach znaleziono pistolet, grzebień, chustkę, zegarek, sakiewkę i pieniądze. Dla liliputów były to przedmioty niewiadomego\nużytku. Zwykły notes był dla nich „zwojem białego, bardzo grubego papieru, z pojedynczych, ściśle połączonych ze sobą kartek”. Guliwer chętnie objaśniał, do czego służą. Wahał się tylko przy rewolwerze, ale na prośbę króla zademonstrował, jak się go używa. Wystrzał wprawił w popłoch mieszkańców kraju. Broń została\nGuliwerowi odebrana, ale pozostałe przedmioty mógł zatrzymać. Zyskał w ten sposób zaufanie liliputów. \\hRozdział 3\\h Cierpliwość, posłuszeństwo i rozsądek zjednały Guliwerowi sympatię liliputów. Zaprzyjaźnił się z wieloma z nich, zwłaszcza z tajnym radcą dworu, Redresalem. Jego przyjacielem był także król, z którym często rozmawiał. Guliwer poprosił władcę, by pozwolił mu urządzić manewry\njego wojskiem. Ten się zgodził, a wojskowe zdolności gościa bardzo mu imponowały. Odtąd bardzo często urządzano manewry dowodzone przez Guliwera, które odbywały się pod rozciągniętą na drewnianych\npalach jego chustką. Zdarzyło się, że chustka pewnego dnia pękła i kilku żołnierzy znalazło się w niebezpieczeństwie. Guliwer ich uratował, ale odtąd już nie organizowano tej zabawy. W kilka dni po tym wypadku do stolicy przybyło poselstwo z informacją, że morze wyrzuciło na brzeg dziwny przedmiot. Opisano go jako dziwnego kształtu zwierzę, a w rzeczywistości był to... kapelusz\nGuliwera. Dowieziono go do stolicy w opłakanym stanie, ale bohater i tak cieszył się z odnalezienia zguby i natychmiast założył kapelusz na głowę. Król dobrze pamiętał o prochu znalezionym w kieszeniach Guliwera podczas rewizji i prosił go, by wtajemniczył go w jego właściwości. Guliwer chętnie się na to zgodził, a jego uczniowie okazali się na\ntyle pojętni, że wkrótce w armii liliputów ważną siłę stanowiła artyleria. Z tej okazji zorganizowano przemarsz armii między rozstawionymi nogami Guliwera, które stanowiły bramę triumfalną. Ustalono, że Guliwer zostanie uwolniony. Z tego powodu musiał złożyć przysięgę, że: nigdy nie będzie opuszczał państwa bez zgody króla; nie uczyni krzywdy żadnemu z liliputów; weźmie udział w budowie publicznych gmachów; pomoże dokładnie\nobliczyć wielkość państwa liliputów. Guliwer chętnie się na to zgodził i wreszcie odzyskał upragnioną wolność. \\hRozdział 4\\h Uwolniony Guliwer mógł wreszcie odwiedzić stolicę, do której do tej pory nie miał wstępu. Miasto było piękne i czyste. Liliputy mieszkały w kilkupiętrowych domach, malowanych na różne kolory. Uderzała czystość ulic, wzdłuż których rosły drzewa i\nkwiaty. Do pałacu prowadziła zielona aleja. Guliwer był oczarowany wyglądem królewskiej siedziby, gdzie pełno było kosztownych mebli, kobierców i drogocennych drobiazgów. Bogactwo władcy bardzo mu\nzaimponowało. Wyraził królowi swój podziw i zdumienie. Okazało się jednak, że i król liliputów ma swoje kłopoty. Władca sąsiedniego państwa - Blefusku - chce zmusić jego i wszystkich liliputów, by tłuczono jajka od grubszego, nie cieńszego, jak to było\nprzyjęte, końca. Wojna trwała już przed kilku laty, potem zawarto rozejm, ale kończy się on już niedługo. O tym wszystkim poinformował Guliwera jego lilipuci przyjaciel, Radresal. Przybył on do niego\nz polecenia króla, który zapytywał, czy może liczyć na Guliwera. Ten odpowiedział, że oczywiście tak. Obserwując wybrzeże wroga bohater zauważył flotę złożoną z 50 statków stojących w zatoce. Ułożył plan, z którym udał się do władcy liliputów. Plan Guliwera zakładał, by odebrać Blefuskom flotę, co uniemożliwi walkę i zapobiegnie wojnie. W tym celu Guliwer\npieszo przeszedł morzem do zatoki, pozahaczał wszystkie okręty na liny i przeciągnął je do zatoki liliputów. Udało się to dzięki jego wzrostowi i sile. Armia wroga była zrozpaczona, Guliwer współczuł\nzwłaszcza marynarzom tracącym swoje okręty. Wiedział jednak, że to jedyny sposób, by zapobiec krwawym wydarzeniom. W ten sposób wszystko skończyło się szczęśliwie, a olbrzym zyskał wdzięczność liliputów. \\hRozdział 5\\h Jak do tej pory wszystko układało się dla Guliwera pomyślnie i on sam myślał, że po zdobyciu nieprzyjacielskiej floty jego pozycja w państwie jest ugruntowana. Niestety, jak można było przypuścić,\nkról zorientował się jakiego potężnego ma sojusznika i pomyślał, że przy pomocy Guliwera mógłby podbić Blefusku i rozszerzyć granice swego państwa. Na to Guliwer nie chciał się zgodzić, wiedział, że\nsiły są nierówne i nie chciał brać udziału w takim przedsięwzięciu. Król był na niego rozgniewany, za to zyskał przyjaciół z kraju Blefusku. Guliwer wiedział jednak, że król liliputów coraz częściej daje posłuch oskarżeniom pod jego adresem. Kiedy zaproszono go do kraju Blefusku, został oskarżony (co prawda nieoficjalnie) o zdradzieckie\nzamiary. Pewnej nocy wybuchł pożar w pałacu. Guliwer pospieszył na pomoc. Niestety nie wziął ze sobą grubego skórzanego kaftana, którym z łatwością mógłby ugasić ogień. Nie miał wody, więc niewiele myśląc zaczerpnął kapeluszem z kadzi, w których zbierano nieczystości z\ncałego miasta. Król był zagrożony, Guliwer nie myślał więc o tym, czym gasi ogień, chciał go po prostu ugasić. Co prawda po całym zajściu król stwierdził, że mu dziękuje i rozumie jego położenie, ale\nkrólowa oznajmiła, że już nigdy nie zamieszka w zanieczyszczonych komnatach. Sytuacja Guliwera z dnia na dzień uległa pogorszeniu. \\hRozdział 6\\h Przebywając w kraju liliputów Guliwer poznał panujące tam prawa i zwyczaje. Liliputy mają doskonały wzrok i są niezwykle zręczne. Wszystko w kraju jest dostosowane do ich wzrostu: zwierzęta, rośliny. Są doskonałymi mechanikami i budowniczymi, a piszą ukośnie na kartce\npapieru, tak że poszczególne linijki pisma układają się na kształt schodków. Zmarłych grzebią, stawiając ich na głowie i zasypując ciało ziemią, wierzą bowiem, że kiedy ziemia się odwróci,\nzmartwychwstaną oni, stojąc na nogach. Oszustwo, podstęp lub zdradę karzą bez wyjątku śmiercią. Każdy liliput ma obowiązek zawiadamiać władzę o ewentualnych zagrożeniach, których się obawia. Choć Guliwer uważał to za donosicielstwo,\njednak musiał przyznać, że takie prawo pozwalało na wychwytywanie przestępców. Jeśli oskarżenie było nieprawdziwe, oskarżyciel tracił majątek i musiał zwrócić poszkodowanemu poniesione koszty. Guliwer, kiedy odzyskał wolność, mógł zająć się urządzaniem domu. Z drzew sporządził sobie krzesła i stół. Pomógł uszyć dla siebie ubranie. Pewnego razu odwiedził go król, który z podziwem patrzył\njak Guliwer pochłania olbrzymie ilości jedzenia. Wtedy jego najbardziej zaciekły wróg, Flimnap, wyliczył cicho władcy, jakie koszty ponosi kraj z powodu tak olbrzymiego gościa. Doradził mu po raz\nkolejny, by zgładzić Guliwera. \\hRozdział 7\\h Ponieważ Guliwer z racji swoich rozmiarów nie mógł brać udziału w życiu dworskim, nie wiedział, co się na dworze dzieje. Tymczasem król odwiedzał go coraz rzadziej i to wzbudziło niepokój bohatera.\nOkazał się on w pełni uzasadniony. Pewnej nocy potajemnie odwiedził go przyjaciel ze stolicy i przyniósł straszliwe wieści. Rada pragnie go zgładzić. Przygotowano akt oskarżenia o: zdradę (przyjaźń z Blefusku), zniszczenie pałacu („gaszenie”), nieudzielenie pomocy przy podbijaniu kraju Blefusku. Te oskarżenia pozwalały na wyrok śmierci, ale król\nbronił Guliwera, więc uradzono, że... zostanie on oślepiony, potem zmniejszy mu się racje żywności i w ten sposób pozbawi życia. Guliwer był rozgniewany i przerażony, głęboko odczuł niewdzięczność\nliliputów. Postanowił, że następnego dnia uda się, zgodnie z zaproszeniem, do kraju Blefusków i tam zastanowi się, co powinien dalej zrobić. W kraju Blefusku uroczyście go powitano. Niestety nie miał tu odpowiedniego domu, więc musiał sypiać w lesie. \\hRozdział 8\\h Guliwer nie wspomniał królowi Blefusku o wydarzeniach w państwie liliputów. Pewnego dnia zobaczył na morzu olbrzymi przedmiot - była to łódź. Wielkim staraniem Guliwera i mieszkańców Blefusku udało\nsię ją przyholować do brzegu. Bohater nie posiadał się z radości - mógł wreszcie opuścić gościnny, ale za mały jak dla niego kraj. Jeszcze ciągle korzystał z gościny Blefusku, ponieważ przygotowywał żagle do łódki. Tymczasem z kraju liliputów przybyło poselstwo, żądające wydania Guliwera jako więźnia politycznego. Król Blefusku\nodpowiedział, że Guliwer już wkrótce opuści Blefusku i liliputów, gdyż znalazł łódź. W ten sposób niebezpieczeństwo utraty wzroku zostało zażegnane. 24 września 1701 roku po długich i serdecznych pożegnaniach Guliwer opuścił kraj Blefusku. Dostał w prezencie kilka sakiewek złota oraz zwierzęta hodowlane. Na morzu szczęśliwie napotkał statek i wszedł na jego pokład. Kapitan Biddel i marynarze nie mogli wyjść z podziwu, patrząc na\nminiaturowe owce, które pokazał im niezwykły podróżnik. Podobny podziw zwierzęta wzbudziły w Londynie. Guliwer pokazując je w całej Anglii zarobił dużą sumę pieniędzy. Nie mógł jednak wytrzymać w domu. Pewnego dnia, zabezpieczywszy żonę i dzieci, wsiadł na statek „Motyl” płynący do Indii Wschodnich. \\hCZĘŚĆ II. Podróż do Brobdignag\\h \\hRozdział 1\\h W czerwcowy wieczór Guliwer po raz kolejny opuścił Anglię. Nic nie zapowiadało przygód. Statek minął Przylądek Dobrej Nadziei i mknął do Suratu. Zaledwie jednak wpłynął na Ocean Indyjski, rozpoczęła się burza. Dzięki dobrej organizacji udało się ją\nprzetrwać i wkrótce marynarze ujrzeli nieznany ląd. Postanowiono sprawdzić co to za kraj, a Guliwer z chęcią towarzyszył kilku ludziom z załogi, którzy wyprawili się na ląd w małej szalupie. Jakież było jego przerażenia, kiedy w pewnej chwili ujrzał szalupę oddalającą się bardzo szybko od lądu, kiedy on jeszcze zwiedzał wyspę. Ujrzał, że goni ją jakiś olbrzym. Na szczęście marynarzom\nudało się dotrzeć do okrętu, ale Guliwer pozostał na lądzie. Dziwił się ogromowi wszystkiego, co go otaczało. Trawa wyglądała jak duże drzewa, nie obejmował wzrokiem całej okolicy, ale niepokoiły go rozmiary drogi, do której dotarł. Nagle znalazł się na wielkim polu i zrozumiał, że znajduje się w kraju olbrzymów. Ujrzał kilku wieśniaków przy żniwach i zadrżał na widok wielkich sierpów, którymi żęto zboże. Guliwer starał się pozostać niezauważony, ale wkrótce dojrzał go pewien rolnik i podniósł do góry.\nŚciskał go przy tym tak mocno, że Guliwer odczuwał ból. Wieśniak zaniósł go do swojej chaty. Tam podróżnik poznał jego żonę, dzieci, a nawet... olbrzymiego kota. Żona wieśniaka najpierw wystraszyła się dziwnego stworzenia, ale potem nakarmiła go i ułożyła do snu. Obudziwszy się Guliwer nie\nmógł sobie przypomnieć, gdzie jest. Jeszcze dobrze nie zdał sobie z tego sprawy, a już musiał stoczyć walkę z wielkimi szczurami. Na szczęście wyszedł z niej bez szwanku. \\hRozdział 2\\h Gospodarze, u których znalazł się Guliwer, mieli dziesięcioletnią córeczkę, która troskliwie zaopiekowała się małym przybyszem. Urządziła mu mieszkanie i uczyła nowego języka. Pewnego dnia wieśniaka odwiedził dzierżawca, człowiek bardzo chciwy, i namówił go, by pokazać Guliwera światu. Gospodarz wyruszył więc z nim i\ndziewczynką (Guliwer nazwał ją Glumdalklitsz - mateczka) na jarmark do pobliskiej wsi. Nazwano go Gildrig (Paluszek). Guliwer był niezmiernie zmęczony podróżą. Na jarmarku musiał popisywać się różnymi sztuczkami. To nie było bezpieczne - kiedy któryś z chłopców rzucił w niego orzechem (wielkości dyni), omal nie\npostradał życia. Im bardziej wzrastały dochody gospodarza, tym bardziej rosła jego chciwość. Po długich naradach zdecydował, że uda się z Gildrigiem do stolicy państwa. Była to podróż długa i bardzo ciężka. Guliwer był coraz słabszy i często chorował, mimo troskliwej opieki Mateczki. Wreszcie dotarli do miasta Lorbrulgrud, czyli Duma Świata. Tu zatrzymali się w\nluksusowym hotelu i dawali przedstawienia. Dla Guliwera jedyną korzyścią z tych podróży był fakt, że udało mu się nauczyć języka olbrzymów. \\hRozdział 3\\h Wiadomość o Gildrigu dotarła na dwór i pewnego dnia wieśniak otrzymał wezwanie od samej królowej. Musiał się stawić na zamku. Królowa bardzo serdecznie odniosła się do Guliwera, ujęła ją jego dworność i elegancja, zwłaszcza że zwracał się do niej w znanym jej języku. Guliwer został na dworze wraz z Mateczką, którą królowa przyjęła jako swoją dwórkę. Król rozkazał swoim naukowcom, by zbadali Guliwera. Nazwano go „wybrykiem natury”. Władca pogrążył się w niewesołych rozmyślaniach - dotąd był dumny z osiągnięć swego kraju, a tymczasem okazało się, że niewielkie istotki potrafią osiągnąć dokładnie to samo (tylko na mniejszą\nskalę). Królowa natomiast pokochała Guliwera. Urządzono mu wspaniałe mieszkanie, a Mateczka przez cały czas się nim opiekowała. Wrogiem Gildriga był tylko dworski karzeł, który wciąż mu dokuczał. Raz wrzucił go do słoiczka ze śmietanką i tylko dzięki umiejętności pływania Guliwer się uratował. Innym razem wsadził go do dużej\nkości, z której królowa właśnie wyciągnęła szpik. Guliwer zniszczył sobie całe ubranie. Karła w końcu usunięto z zamku. Nieustanne niebezpieczeństwa czaiły się na Guliwera dosłownie wszędzie. Musiał walczyć z muchami i olbrzymimi osami. Kilka ich żądeł postanowił przywieźć do Europy. \\hRozdział 4\\h Kraj Brobdignag jest oddzielony o reszty świata morzem i łańcuchem wulkanów, dlatego nikt o nim nigdy nie słyszał. Jest bardzo piękny, bo na żyznej wulkanicznej ziemi bujnie rozrastają się wszelkiego rodzaju\nrośliny. Pośrodku kraju leży ogromna stolica podzielona na dwie części rzeką. W środku miasta stoi pałac. Jest bardzo piękny, choć sprzęty wydały się Guliwerowi nieco kanciaste, o bardzo grubych\nkształtach. Guliwer mieszkał w pięknie wykonanym mieszkaniu wielkości pudełka. Miał też inne mieszkania przeznaczone na wypadek podróży. Wyprawy do miasta odbywał zawsze w towarzystwie Mateczki. Miał okazję\nprzyjrzeć się ludziom i sklepom. Olbrzymie kształty bardzo go raziły. Pewnego dnia udali się na prośbę Guliwera do świątyni. Uwagę podróżnika zwróciła zwłaszcza wysoka wieża. Nie mniej wrażeń dostarczyło mu zwiedzanie królewskiej kuchni. Sprzęty kuchenne przypominały\nmu narzędzia tortur, a nieznośne gorąco, jak przy pożarze, uniemożliwiło zbyt długi pobyt w kuchennych pomieszczeniach. \\hRozdział 5\\h Pobyt w kraju olbrzymów okazał się bardzo niebezpieczny. Guliwer musiał przetrwać: cios olbrzymiego jabłka, przygodę z psem, który go znalazł i zaniósł swemu właścicielowi (pałacowemu ogrodnikowi),\nwalkę z ptakami (jednego z nich udało się Guliwerowi upolować), a nawet atak małpy, która myślała, że jest jej dzieckiem, wtoczyła go na dach, potem upuściła i tylko wyjątkowa przytomność umysłu\nGuliwera ocaliła go od śmierci. Widząc, że Gildrig jest smutny i znudzony, królowa postanowiła urządzić dla niego specjalną rozrywkę. Mateczka wiedziała, że jej mały przyjaciel bardzo lubi pływać, więc zbudowano dla niego maleńką\ngondolę, w której mógł pływać po korycie napełnionym wodą. I tu czyhały niebezpieczeństwa - raz musiał walczyć z wielką żabą. Nie brakło czasu i na popisy. Guliwer zachwycił dwór grą na cymbałach, które własnoręcznie wykonał. Ofiarował także królowej uplecione z jej włosów krzesełka, a Mateczce sakiewkę z tego samego\nmateriału. \\hRozdział 6\\h W trzecim roku pobytu w kraju olbrzymów Guliwer wraz z królem, królową i Mateczką wziął udział w corocznej podróży monarchy po kraju. Zatrzymali się w zamku Flanfasnik. Mateczka była przeziębiona,\ndlatego opiekę na Gildrigiem powierzono paziowi. Ten zabrał mieszkanie Guliwera nad morze, chciał tam na skałach znaleźć ptasie jaja. Guliwer tymczasem wylegiwał się w hamaku i patrzył w dal. Bardzo\ntęsknił za ojczyzną i najbliższymi. Z zadumy obudziły go rozpaczliwe krzyki pazia, poczuł nagle, że mieszkanie unosi się w górę i że on sam leci w powietrzu. Okazało się, że porwał go olbrzymi orzeł. Ptak kierował się na pełne morze, a\npotem nagle upuścił klatkę. Guliwer zamarł z przerażenia, ale mieszkanie łagodnie osiadło na falach. Płynął. Po kilku dniach podróży napotkał okręt... zwykłych ludzi. Bardzo się ucieszył, ale oni uznali, że jest wariatem, bo na wszystkie sprzęty patrzył z pobłażliwym uśmiechem. Wtedy Guliwer opowiedział im o swoich przygodach, pokazał też przedmioty z kraju\nolbrzymów, np. żądła os. Wtedy mu uwierzono. Żona powitała go czule na progu domu, ale i tu Guliwer nie mógł się przyzwyczaić do „normalnych rozmiarów”. Do żony pochylił się, myśląc że jest bardzo niska, a ośmioletniej córeczki wcale nie\nzauważył. Z czasem wrócił do równowagi i choć jeszcze zdarzało mu się tęsknić do podróży, uległ prośbom żony, by nie opuszczał rodzinnego domu.",
        "Author": "Jonathan Swift",
        "ReleaseDate": "1726",
        "Genre": "Powieść przygodowa, Satyra"
    },
    {
        "title": "Poetyka",
        "content": "\\hStreszczenie szczegółowe\\h  I Autor na wstępie wyjaśnia, czego będzie dotyczyć jego wykład. Skupi się w nim na tym wszystkim, co dotyczy sztuki poetyckiej, a w szczególności na jej istocie, rodzajach i właściwościach. Wyjaśni także jak budować fabułę, aby utwór nosił znamiona piękna. Arystoteles zaznacza, że wszystkie rodzaje sztuki mają charakter mimetyczny, czyli naśladowczy. Wymienia tu epopeję, tragedię, komedię i dytyramb oraz formy muzyczne na aulos lub kitarę, które różnią się od siebie środkami, przedmiotami i sposobem naśladowania. Autor wyjaśnia, w jaki sposób artyści naśladują. Mówi, że jedni robią to przez malowanie; inni pracują głosem, używając rytmu, słowa i melodii; kolejni wykorzystują tylko melodię i rytm, grając na instrumentach; a tancerze naśladują jedynie rytm. Arystoteles widzi pewną trudność w umieszczeniu w tym zestawieniu sztuki słowa, którą buduje i proza i wiersz, jak również ich mieszanka. Zauważa, że nie powinno się nazywać kogoś poetą tylko dlatego, że pisze wierszem, bowiem pisany w ten sposób traktat o przyrodzie nie jest przecież poezją. Poetą jest jednak ktoś, kto miesza różne miary wiersza. Wśród sztuk naśladowczych Arystoteles wymienia także rodzaje twórczości, które wykorzystują jednocześnie rytm, śpiew i wiersz. Są to poezja dytyrambiczna (pieśni liryczne) i nomiczna (utwór liryczny z podkładem muzycznym), tragedia i komedia. II Dalej Arystoteles dokonuje podziału postaci na lepsze, gorsze lub takie, jakie są w rzeczywistości. Dodaje, że tacy bohaterowie znajdują się zarówno w malarstwie (np. Polignot – lepszych, Pauzon – gorszych, Dionizjusz – realnych), jak również w sztuce tanecznej, muzycznej oraz w utworach prozą lub wierszem (Homer pisał o lepszych, Hegemon z Tazos i Nikochares – o gorszych, a Kleofon o takich, jakimi są). Autor dodaje, że w tragediach przedstawia się lepszych ludzi, a w komediach – gorszych. III Arystoteles mówi o kolejnym zróżnicowaniu sztuki poprzez sposób przedstawienia tematu. Dodaje, że można opowiadać z pomocą bohatera lub w pierwszej osobie (jak u Homera), albo wszystkim postaciom dać pole do działania, przez co tworzyć się będzie fabuła. Podsumowując, sztuka naśladowania zależy od środków, przedmiotu i sposobu. Porównuje Homera i Sofoklesa, jako twórców postaci szlachetnych, a z drugiej strony widzi podobieństwo między Homerem i Arystofanesem, skoro oboje pokazują swoich bohaterów w działaniu. Dodaje, że niektórzy doszukują się etymologii nazwy dramatu, jako utworu o działających postaciach.   Arystoteles podaje w wątpliwość wynalezienie tragedii i komedii przez Dorów. Twierdzi, że komedię wynaleźli doryccy Magarejczycy z Grecji lub Magarejczycy z Sycylii, skąd pochodził Epicherm. Odnośnie tragedii, wymienia jako twórców Dorów z Peloponezu, którzy twierdzą, że nazwa komedia pochodzi od „komów” (wiosek) i faktu, że aktorzy komediowi chodzili od wioski do wioski. Dodaje, że „dramat” pochodzi od ich słowa drán – „działanie”. IV Arystoteles szuka przyczyn powstania sztuki poetyckiej w ludzkiej naturze, która jest od dzieciństwa ukierunkowana na naśladowanie. W ten sposób człowiek zdobywa wiedzę. Dodaje, że przyjemność człowiekowi sprawia nie tyle widok zwierzęcia, ile naśladowanie jego wizerunku w formie podobizny. Człowiek lubi poznawać, dlatego cieszą go nowe obrazy, które nie są oczywiste. Człowiek posiada wrodzony instynkt naśladowczy oraz poczucie melodii i rytmu, dlatego w naturalny sposób powstała poezja. Utwory poetyckie podzielić można na dwa kierunki: przedstawiające pięknych bohaterów (hymny i pochwały) oraz te lżejsze, opisujących zwykłych ludzi (często szyderczo). Dla utworów satyrycznych charakterystycznym rytmem jest metrum jambiczne, a dla poezji poważnej – heroiczne. Najlepszym twórcą był Homer, który potrafił w sposób dramatyczny przedstawić śmieszność postaci, tworząc podstawy komedii (u Homera: „Margites” – komedia, „Iliada” i „Odyseja” – tragedia). Tak powstała komedia i tragedia. Poeci piszący jamby zaczęli tworzyć komedie, a poważni autorzy epopei – sięgnęli po tragedię. Arystoteles wskazuje, że komedia i tragedia powstały z improwizacji. Tragedia swoje korzenie ma w intonacjach dytyramb, a komedia – w intonacji pieśni fallicznych. Obie formy przeżywały kolejne przemiany, dochodząc do doskonałej postaci. Ajschylos ograniczył rolę chóru, dodał dialogi i wprowadził na scenę drugiego aktora, a Sofokles – trzeciego i dekoracje. Tragedia zaczęła odchodzić od satyrycznego charakteru, dążąc do dostojnej formy. Tetrametr trocheiczny został zastąpiony jambami, które lepiej oddają charakter dialogów. V Komedia przedstawia ludzi gorszych i ich brzydotę, która jest śmieszna. Autor opisuje przemiany komedii, która zyskała chór, dzięki archontowi (był to urzędnik, m.in. wyznaczający obywateli, którzy będą ponosić koszty wystawienia sztuki). Pierwsi twórcy komedii nie są znani, nie wiadomo też, kiedy zwiększono liczbę aktorów lub wprowadzono maski. Początki komedii dotyczą Epicharma i Formisa z Sycylii oraz Kratesa z Aten. Różnice między epopeją a tragedią dotyczą rodzaju wiersza, formy opowiadania i długości. W tragedii akcja dzieje się w ciągu jednego dnia. Tragedia zawiera w sobie wszystkie składniki epopei (ale nie odwrotnie). VI Budowa tragedii opiera się na poważnej akcji o odpowiedniej wielkości, ozdobnym języku (posiadającym rytm, harmonię i śpiew, w postaci wiersza lub właśnie śpiewu), formie dramatycznej zamiast narracyjnej oraz na wzbudzaniu silnych emocji, aż do momentu kulminacyjnego, czyli kátharsis (oczyszczenie). Naśladowanie w tragedii ma miejsce z pomocą działających bohaterów, widowiska, śpiewu i wysłowienia (dialogi wierszem). Postacie występujące w tragedii muszą myśleć (wyrażane prawdy) i mieć charakter (widoczny w działaniu). Fabuła jest naśladowczym przedstawianiem akcji. Reasumując: tragedia składa się z fabuły, charakteru, wysłowienia, sposobu myślenia, widowiska i śpiewu. Tragedia jest naśladowaniem działania i życia, a nie ludzi (tragedia może istnieć bez charakterów, ale nie bez akcji). Celem tragedii jest zatem fabuła wraz ze składnikami takimi jak perypetia i rozpoznanie. Początkujący poeci potrafią najpierw tworzyć charaktery, a potem budują fabułę (podobnie jest w malarstwie), ale to ona jest najważniejsza. Myślenie w tragedii wyrażane jest przez mowy jako sztuka retoryczna (wcześniej były to przemowy polityczne). Charakter uzasadnia wybory dokonane przez bohatera i przejawia się jako przedstawienie sprawy w dany sposób lub poruszenie prawd ogólnych. Wysłowienie z kolei przedstawia się zarówno w wierszach, jak i w dialogu. Kolejnym składnikiem tragedii jest śpiew, który ozdabia całość i widowisko, tworzone nie tyle przez poetę, ile przez scenografa. VII Układ zdarzeń jest bardzo istotny w tragedii. Każda musi mieć początek, następujący po nim środek i koniec. Każda część musi być uporządkowana i posiadać nieprzypadkową wielkość. Na tych zasadach opiera się także piękno. To, co przedstawione musi dać się jednorazowo objąć spojrzeniem widza, a fabuła powinna być łatwa do zapamiętania. Dobrze, jeśli będzie dłuższa, ale przy jednoczesnym trzymaniu się zasady, że dane zdarzenie będzie niosło prawdopodobieństwo przemiany losu. VIII Jednolitość fabuły dramatycznej jest konieczna i polega na przedstawieniu akcji w taki sposób, aby była nadal spójna nawet po usunięciu lub przesunięciu jakiegoś fragmentu. Niektórzy poeci mylnie to postrzegali, tworząc nieudane próby „Herakleidy”. Przeciwnie Homer doskonale wybrał przygody opisane w „Odysei”. IX Poeta ma za zadanie przedstawić wydarzenia, które mogłyby się wydarzyć, ale nie musi przedstawiać wydarzeń prawdziwych. To go różni od historyka, który pisze prozą, a nie wierszem. Poezja ma w sobie powagę i filozoficzne podejście, opierając się na ogóle, a nie jednostce (tym zajmuje się historia). Twórcy komedii najpierw układają fabułę utworu, a potem nazywają swoich bohaterów, wiedząc, że postacie, jako jednostki nie są tu istotne. Poeci tragiczni z kolei nadają swoim bohaterom najczęściej imiona tradycyjne, uwiarygodniając w ten sposób opowiedziane wydarzenia. Arystoteles jednak stwierdza, że trzymanie się imion wywodzących się z tradycji nie ma sensu. Poeta powinien skupić się na tworzeniu fabuły, a nie wiersza, ale nic się nie stanie, jeśli wplecie w nią wydarzenia prawdziwe. Autor porusza temat epizodów, jako przykładu fabuł, i akcji prostych. Epizodyczność rozumiana jest tu jako część fabuły, która nie łączy się z resztą za pomocą prawdopodobieństwa lub konieczności. Bywa domeną nieudolnych poetów albo tych, którzy tworzą z pomocą epizodu partie popisowe dla aktorów. Dobrze umiejscowione epizody i nieoczekiwane zdarzenia wywołują litość, trwogę, wzburzenie i zaskoczenie, co sprawia, że taka kompozycja fabuły jest piękna. X Arystoteles dokonuje podziału fabuły na prostą (jednolita akcja bez perypetii) i zawikłaną (zmiana losu wiąże się z perypetią lub rozpoznaniem jako konsekwencja zdarzeń). XI Arystoteles wyjaśnia, że perypetia, to „zmiana biegu zdarzeń”, odwrotna do dotychczasowej akcji. Perypetia pojawia się np. w „Królu Edypie” i w „Linkeusie”. Kolejnym pojęciem jest rozpoznanie, polegające na dowiedzeniu się o nowych okolicznościach. Wiąże się także z perypetią, ponieważ może stanowić zwrot zdarzeń, np. rozpoznanie wroga w przyjacielu lub odwrotnie. Rozpoznanie znaleźć można w „Królu Edypie”. Dla tragedii charakterystyczne jest właśnie rozpoznanie wraz z perypetią, ponieważ wówczas najlepiej buduje się napięcie. Rozpoznanie i perypetia to składniki fabuły. Kolejnym jest páthos – „bolesne lub zgubne zdarzenia”, budzące silne emocje, np. zabójstwo. XII Arystoteles dokonuje ilościowego podziału tragedii na prolog (poprzedza wejście chóru), epejsodion (część tragedii tworząca całość z wejściami chóru), eksodos (część, po której nie ma już chóru) i pieśni chóru (párodos – pierwszy występ, stasimon – pieśń bez anapestów i trochejów, kómmos – pieśń żałobna aktorów i chóru). XIII Autor mówi, jak należy układać idealną fabułę dramatyczną: „Struktura najpiękniejszej tragedii nie może być prosta – lecz zawikłana”. Ma budzić litość i trwogę. Bohaterem nie powinien być niegodziwiec, na którego spada szczęście, ale postać nieposzlakowana także nie jest odpowiednia. Najlepiej, jeśli bohater jest człowiekiem, który się nie wyróżnia, ale cieszy się szacunkiem innych. Taka postać powinna zbłądzić w życiu, co wzbudza emocje. Fabuła powinna mieć jedno zakończenie i prowadzić od szczęścia do nieszczęścia bohatera, który zbłądził. W taki sposób fabułę układa Eurypides, choć nie wszyscy są zadowoleni z tragicznych zakończeń. XIV Tragedia ma wzbudzać litość i trwogę nie przez samo widowisko, a przez układ zdarzeń, który pobudzi te uczucia nie tylko w widzu, ale też w czytelniku. Dobrym przykładem jest „Król Edyp”. Bolesne wydarzenia to takie, kiedy bliskie sobie osoby dokonują strasznych czynów, np. brat zabija brata. Może się to odbyć na różne sposoby: postać może być świadoma pokrewieństwa i działać z premedytacją, bohater może nieświadomie zabić kogoś bliskiego i po fakcie dowiedzieć się, co uczynił, albo tuż przed dokonaniem zbrodni rozpoznać w ofierze jej prawdziwą tożsamość. XV Arystoteles wskazuje, iż postacie muszą mieć szlachetny charakter. Budując go, należy pamiętać o stosowności nadanych cech, podobieństwie (prawdopodobnie do przyjętych wzorców) i konsekwencji, która musi rządzić całością. Co więcej, należy stosować zasadę prawdopodobieństwa lub konieczności, aby zdarzenia występowały odpowiedniej kolejności i były spójne. Autor wskazuje także, iż: „rozwiązanie węzła dramatycznego fabuły musi wynikać z samego układu zdarzeń”. Zaleca także, aby nie wplatać w główną akcję ingerencji bogów jako składnika irracjonalnego. Arystoteles zauważa, że należy wzorować się na malarzach, którzy na portretach przedstawiają ludzi piękniejszymi, niż są w rzeczywistości. Według tej zasady należy budować także sylwetki bohaterów. XVI Arystoteles podaje rodzaje rozpoznania. Pierwszy polega na rozpoznaniu w wyniku znaków zewnętrznych wrodzonych (np. znamię jak w „Tyestesie” Karkinosa)  lub nabytych (np. blizna, naszyjnik, wanienka, jak w „Tyro”). Drugi rodzaj budowany jest na wymyśle poety, dlatego jest nieartystyczny (np. w „Ifigenii” albo w „Tereusie” Sofoklesa). Trzeci rodzaj rozpoznania opiera się na wspomnieniach, które pojawiają się na widok czegoś i wzbudzają uczucia (np. w „Cypryjczykach” Dikajogenesa). Jako czwarty autor wymienia rozpoznanie oparte na logicznym wnioskowaniu (np. w „Choeforach”). Może zdarzyć się też odwrotnie, gdy to publiczność błędnie wnioskuje. Wówczas mamy do czynienia z paralogizmem (np. w „Odyseuszu – fałszywym pośle”). Wreszcie Arystoteles mówi o najpiękniejszym rozpoznaniu, które wynika ze zdarzeń i rozwoju sytuacji. XVII Arystoteles mówi, w jaki sposób układać fabułę. Wskazuje, że poeta na początek musi mieć bardzo wyraźny obraz fabuły. Mając pewność, że nie pojawiają się w niej żadne sprzeczności, można zacząć budować epizody i je rozwijać. Dopiero kolejnym etapem jest nadawanie imion postaciom. Należy pamiętać, że w dramatach epizody są krótkie w przeciwieństwie do epopei, która mocno je rozwija, osiągając znacznie większe rozmiary.   XVIII Arystoteles dzieli fabułę tragedii na dwie części: zawiązanie (désis) – od początku tragedii, aż to zwrotu akcji, i rozwiązanie (lýsis), czyli wszystko, co dzieje się już do końca od momentu zmiany losu bohatera. Dalej autor dzieli tragedię na kilka odmian: zawikłaną (z perypetią i rozpoznaniem), patetyczną (np. utwory Ajasa i Iksjona), etyczną (np. „Kobiety z Ftyi” i „Peleus”) i tragedię widowiskową (np. „Prometeusz” i „Córki Forkysa”). Poeta powinien biegle operować wszystkimi składnikami tragedii, aby prześcignąć mistrzów gatunku oraz by nie narazić się na krytykę. Należy pamiętać, że tragedia jest jednowątkowa. Dzięki temu można osiągnąć efekt tragiczny i zaskoczenie odbiorcy. Ponadto poeta powinien zadbać o spójność śpiewu chóru z fabułą i traktować go jak kolejnego aktora. Pieśni chóru nie powinny być oderwane od właściwej akcji. XIX Dla tragedii ważna jest forma językowa oraz myślenie, jednakże drugą z form Arystoteles zalicza do sztuki retoryki, a nie sztuki poetyckiej. Myślenie określa zatem, jako wytwór mowy (stąd bliżej mu do retoryki, czyli sztuki słowa) i twierdzi, że składa się z takich kategorii jak: „dowodzenie i odpieranie zarzutów oraz wzbudzanie litości, trwogi, gniewu […], powiększanie i zmniejszanie znaczenia rzeczy”. Wspomniane kategorie pojawiają się w tragedii, ale nie wymagają argumentacji,  w przeciwieństwie do przemowy. Forma językowa (wysłowienie) z kolei wiąże się z zewnętrznymi formami wypowiedzi i wymaga umiejętności sztuki deklamacji. XX Język obejmuje: \ngłoski – naturalne, niepodzielne dźwięki; wśród głosek wyróżnia się samogłoski, półsamogłoski i spółgłoski; posiadają różne tony, wymagają odpowiedniej artykulacji\nsylaby – składają się z samogłosek i spółgłosek i samodzielnie nie posiadają znaczenia\nspójniki – również nie posiadają samodzielnego znaczenia. Występują na końcu lub w środku zdania, np.: zaś, więc, zatem\nprzyimki – nie mają samodzielnego znaczenia, występują na początku, w środku, na końcu zdania, albo je dzielą, np.: koło, o\nimiona – dźwięk złożony, którego składniki nie posiadają samodzielnego znaczenia. Imię posiada własne znaczenie, ale nie określa czasu\nczasowniki – dźwięk złożony, posiadający znaczenie i określający czas\nodmiany fleksyjne – połączenie czasownika i imienia, zawierające w sobie znaczenie, czas, przynależność, liczbę i formę wyrażenia (rozkaz, pytanie)\nzdania – dźwięk złożony, posiadający znaczenie i składający się z części.\n XXI Arystoteles rozróżnia imiona pojedyncze (nie posiadają znaczenia) i złożone (mają znaczenie i składają się z członu posiadającego znaczenie i drugiego bez znaczenia albo z dwóch lub więcej członów posiadających znaczenie). Imiona można podzielić na potoczne (posiadane przez wiele osób), glossy (noszą je nieliczni), metaforyczne (przenoszące znaczenie z jednej rzeczy na drugą na zasadzie analogii), zdobnicze, utworzone (neologizmy – słowa wcześniej nieutworzone), imiona o formach wydłużonych (z dopełniaczem), skróconych (krótsze formy) i obocznych (gdy jedna część jest neologizmem). Arystoteles rozróżnia rzeczowniki w rodzaju żeńskim, męskim i nijakim. XXII Język poetycki powinien być jasny i niepospolity. Jasność osiągnąć można, używając słów pospolitych, zaś poetyckość, dzięki zastosowaniu wyszukanych słów (np. glossy) i takich środków, jak metafora i ozdobnik. Gdyby użyć samych gloss, wówczas powstanie barbaryzm. Najlepiej mieszać język pospolity i wyszukany – wówczas nie będzie przyziemnie, a jednocześnie będzie zrozumiale.   XXIII W opowiadaniach, wierszach i tragediach fabuła powinna być zbudowana na bazie spójnej akcji, z podziałem na początek, rozwinięcie i koniec. Aby zyskać właściwą dramaturgię i dawać przyjemność, poszczególne części muszą tworzyć jednolitą całość. Arystoteles daje tu za przykład mistrzostwo Homera, który w „Odysei” nie upychał wszystkich możliwych wydarzeń wojny trojańskiej, a jedynie wybrał te, które były ze sobą spójne. Błąd popełniają ci twórcy, którzy w swoich utworach usiłują zmieścić za dużo epizodów i wątków (np. „Pieśni cypryjskie” i „Mała Iliada”). Wówczas na bazie ich twórczości można napisać wiele tragedii. XXIV Arystoteles porównuje epopeję do tragedii, twierdząc, że ich budowa jest bardzo podobna, nie licząc śpiewu i widowiska. Pozostałe elementy muszą być zachowane w obydwu gatunkach, a zatem mogą być proste lub zawikłane, etyczne lub patetyczne, zawierają perypetie, rozpoznania, cierpienia oraz piękny język i myślenie. Ponownie za przykład mistrzowskiej budowy epopei zostaje postawiony Homer. Dodaje, że przewaga poezji epickiej nad tragedią polega na możliwości przedstawienia równoczesnych zdarzeń, dzięki warstwie opisowej. Ponadto epopeja powinna być napisana wierszem bohaterskim (spokojnym i dostojnym). Tragedia musi zaskakiwać, ale epopeja może pozwolić sobie na przedstawienie rzeczy sprzecznych z rozumem. Ważne jest jednak, aby były to zdarzenia prawdopodobne. Ponadto fragmenty opisujące akcję lub bohaterów powinny być zrozumiałe. Na bardziej wyszukany język autor może pozwolić sobie w innych partiach utworu. XXV Arystoteles odnosi się do spraw związanych z krytyką twórców, mówiąc o trudnościach i ich rozwiązaniach (odpieraniu zarzutów). Wskazuje, że twórca, jako naśladowca musi przedstawiać rzeczywistość realną, albo pomyślaną (o jakiej się mówi lub myśli), albo idealną (jaka powinna być). Aby opisać ją językiem poetyckim, może używać metafor, gloss i innych środków. Błędem sztuki poetyckiej jest nieudolne przedstawienie świata, ale nie jest błędem przedstawienie świata niezgodne z punktu widzenia innej sztuki. Arystoteles odpiera zarzuty stawiane poetom, że jeśli ktoś twierdzi, iż błędem jest pokazywanie rzeczy niemożliwych, ponieważ dzięki temu zabiegowi autor „osiągnie cel właściwy sztuce”. W ten sposób być może poeta chciał pokazać świat idealny. Arystoteles sugeruje, że należy dokładnie analizować, z czego wynika potencjalny błąd poety (jeśli wynika z niewiedzy, nie jest to błędem). Problemy (krytyczne) należy rozpatrywać pod kątem użytych środków wyrazu (m.in. należy brać pod uwagę kontekst i możliwe różnice w rozumieniu), prozodii (różnic w wymowie), interpunkcji, zwyczajów językowych. „Niemożliwość” należy traktować jak zabieg artystyczny, a „sprzeczności” obronić stwierdzeniem, że czasem rzeczy nieprawdopodobne okazują się możliwe. Arystoteles dodaje, że słuszne są zarzuty wobec poety, który bez potrzeby wprowadza te elementy do fabuły. XXVI Arystoteles rozważa, „czy doskonalsza jest sztuka epicka, czy tragiczna”. Mówi, że twierdzi się, iż epika kierowana jest do bardziej wykształconego odbiorcy jako sztuka doskonała. Tragedia traktowana jest z kolei jako ta, która kierowana jest do pospolitego odbiorcy. Aby była przez niego zrozumiana, powinna być łatwiejsza w odbiorze. Arystoteles obala to twierdzenie, mówiąc, że przecież tragedia posiada wszystkie wartości i elementy epopei, a dodatkowo jeszcze oferuje chór i widowisko (choć i bez tego jest rozumiana i daje taką samą przyjemność czytelnikom, jak i widzom). Ponadto jest sztuką lepszą niż epika, ponieważ jako dzieło o mniejszej objętości, spełnia ten sam cel.",
        "Author": "Arystoteles",
        "ReleaseDate": "0001",
        "Genre": "Filozofia, Literatura starożytna, Teoria literatury"
    },
    {
        "title": "Lokomotywa",
        "content": "\\hStreszczenie szczegółowe\\h Narrator ballady zachęca dzieci, aby poszły za miasto, na wzgórze, gdzie znajduje się kapliczka. Tam, przed cudownym obrazem Maryi, mają pomodlić się o szczęśliwy powrót taty, który od dłuższego czasu nie wraca do domu z wyprawy kupieckiej. Dzieci wyczekują jego powrotu ze łzami w oczach i boją się o niego — tym bardziej że, w drodze może czyhać na niego wiele niebezpieczeństw, takich jak np. dzikie zwierzęta czy kryjący się w lesie zbójcy. Dzieci posłusznie udają się we wskazane miejsce na wzgórzu i tam pobożnie się modlą, aż do momentu, w którym ich modlitwy przerywa odgłos nadjeżdżających wozów. Dzieci są przekonane, że to właśnie wraca ich ojciec, dlatego radośnie zrywają się i biegną w kierunku drogi. Następuje radosne powitanie, podczas którego wzruszony tata wypytuje dzieci o ich zdrowie oraz o domowników. Wręcza też upominki, które przywiózł im z podróży (rodzynki). Moment powitania jest gwarny i bardzo radosny. Kupiec każe służbie ruszać, aby odwieźć wozy do domu, a sam z dziećmi planuje pójść pieszo w kierunku miasta. Nie udaje się im jednak odejść daleko, bo nagle na ich drodze pojawia się gromada dwunastu zbójców.  Zbójcy są uzbrojeni, a ich wygląd wzbudza lęk u ojca i dzieci („Brody ich długie, kręcone wąsiska,/ Wzrok ǳiki, suknia plugawa;/ Noże za pasem, miecz u boku błyska,/ W ręku ogromna buława”). Na ich widok przerażone dzieci przypadają do ojca, który sam jednak jest nie mniej zatrwożony i pobladły ze strachu. Ojciec zwraca się do zbójców o litość i prosi ich, aby zabrali wozy wypełnione towarami, jednak puścili wolno jego i dzieci.  Tymczasem zbójcy przystępują do grabieży, zabierają konie i starają się wymusić pieniądze, grożąc służbie buławą (bronią przypominającą maczugę). Wtem jednak ma miejsce zupełnie nieoczekiwany zwrot akcji. Z lasu wyłania się stary zbójca, który powstrzymuje swoich towarzyszy i każe im odstąpić od napadu. Dzieci i ojciec są wolni, a zbój nakazuje im iść w dalszą drogę bez obaw. Gdy kupiec zaczyna mu dziękować, zbójca wyznaje, że to zasługa jego dzieci, a dokładnie — ich modlitwy, którą usłyszał, będąc w lesie.  Tu zbójca zaczyna opowiadać swoją historię. Dawno już słyszał o tym, że niebawem bogaty kupiec ma powrócić do miasta, dlatego czatował na niego wraz ze swą zbójecką bandą przy drodze. Dziś, kiedy zbójecka kompania przyszła w to samo miejsce, stary zbójca usłyszał przypadkiem modlitwę dzieci, które zgromadziły się na wzgórzu. Z początku wywołała ona u niego „śmiech pusty”, po chwili jednak jego miejsc zajęła „clitość i trwoga”. Zasłyszana modlitwa przypomniała mu bowiem o tym, że gdzieś daleko zostawił on ukochaną żonę i maleńkiego synka. Wspomnienie to sprawiło, że zlitował się nad kupcem i jego rodziną. Na koniec zbójca poprosił także dzieci, aby od czasu do czasu pomodliły się również za jego duszę.",
        "Author": "Julian Tuwim",
        "ReleaseDate": "1938",
        "Genre": "Wiersze, Książka dla dzieci"
    },
    {
        "title": "Pożegnanie z Marią",
        "content": "\\hStreszczenie szczegółowe\\h \\hI\\h Przez okno pokoju, w którym przebywają narrator, Tadeusz, i Maria wychodzi na spalony dom, widać przez nie kłębiące się chmury, bezlistne drzewo i wagony jadące na front. Jest wieczór. Maria podnosi głowę znad książki, jest rozmarzona. Tadeusz stwierdza, że miarą poezji i religii jest miłość. „Miłość, oczywiście, że miłość!” - potwierdza Maria. Zza okna dochodzi zgrzyt tramwajów, z drugiego pokoju - dźwięki patefonu i odgłosy tańczących par. Do pokoju wchodzi Tomasz w towarzystwie swej ciężarnej żony. Z lekką pretensją zwrócił się do Tadeusza, że jest zbyt mało alkoholu, a potem wyszedł wraz z żoną. Maria również zbiera się do wyjścia,\nale Tadeusz ją zatrzymuje. Maria planuje przygotować omówienie Hamleta na komplet (lekcję w konspiracji). Potem wychodzi do drugiego pokoju. Z nogami na stole siedzi tam Apoloniusz, na tapczanie leżą pokotem półpijani ludzie. Apoloniusz zastanawia się, czy Chrystus byłby dobrym żołnierzem. Stwierdza, że byłby dezerterem, bo pierwsi chrześcijanie uciekali z armii, nie chcąc sprzeciwiać się złu. Leżący między dwiema roznegliżowanymi dziewczynami Piotr stwierdza, że on się sprzeciwia złu. Po czym poleca Apoloniuszowi\nzdjąć nogi ze stołu. Ten w odpowiedzi przytacza historię Wandalów - szczepu, który wszyscy tępili. Wreszcie w Hiszpanii Wandale wsiedli na okręty i popłynęli do Afryki. Dalszy ciąg historii dopowiedział młody Żyd stojący przy piecu i palący fajkę. Wandalów nawrócił święty Augustyn, wówczas biskup Kartaginy. Tego Żyda ochrzczono latem, by mógł wziąć ślub ze śliczną\npianistką o drapieżnym spojrzeniu. On sam był pianistą. Teraz właśnie wszyscy bawią się na ich weselu. Urządzili je przyjaciele, bo rodzice panny młodej nie chcieli o tym słyszeć. Więc wesele\nurządzono przy wydatnej pomocy Tadeusza. Panna młoda siedziała teraz w niebieskiej sukni na fotelu - senna, pijana, zmęczona. Obok Marii uklękła młoda Żydówka, które tej nocy uciekła z getta. Nie ma gdzie spać. Skarży się, że już od dawna nie trzymała szczoteczki do zębów, filiżanki. Panicznie się też boi, wie, że śmierć może nadejść w każdej chwili. To pieśniarka, jest elegancko i zalotnie ubrana. Na szyi nosi krzyżyk na łańcuszku. Spogląda na książki i odczytuje nazwiska ich autorów: Platon,\nMontaigne, Tomasz z Akwinu. Potem rzuca: „Tylko żeby pan widział to, co ja widziałam za murami...”. Apoloniusz maniacko powtarza, że Wandalowie przeminęli i nikt o nich nie pamięta, a Augustyna czytają do dziś, skąd wniosek, że wojna minie a poezja zostanie, a wraz z nią jego winiety do tomików wierszy. Okładki kolejnego tomiku suszą się na sznurkach pod sufitem. Tymczasem Żydówka zostaje poproszona do tańca przez Piotra. Wcześniej cicho mówi do Marii, że według niej prędzej czy później i po aryjskiej stronie będzie getto, z którego nie będzie wyjścia.\nTymczasem przyjeżdża furmanka po brzegi załadowana sprzętami, kocami, ubraniami. To sprzęty z mieszkania bogatej Żydówki, która chce je uratować, więc poleciła wywieźć je z getta. Sama również\nuciekła. Czeka jeszcze tylko na córkę i zięcia, którzy musieli jeszcze kilka dni tam zostać. Kierownik zgodził się przechować Żydówkę, bo kiedyś w dzieciństwie to ona ułatwiła mu naukę, „zrobiła go\nczłowiekiem”. „W złotym kręgu światła jak w aureoli, otoczona jak dłońmi siną nocą połyskującą pierścieniem gwiazd, stała Maria\". Maria zajmuje się rozwożeniem bimbru. Tadeusz proponuje, że jeśli Maria poczeka na niego do południa, to pomoże jej z rozwożeniem alkoholu. Dziewczyna nie zgadza się na to. Maria odchodzi, a Tomasz\npoleca Tadeuszowi dać furmanowi wódki. \\hII\\h Wczesnym rankiem Tadeusz otwiera bramę zakładu i - jak codziennie - obserwuje, co się dzieje na brukowanej ulicy. Po przeciwległej stronie stoi szkoła, w której przetrzymywani są więźniowie, mający\nzostać wywiezieni na roboty „do Prus”. W pobliżu zwykle kręci się żandarm, trzymający straż. Niedaleko znajduje się mały sklepik, którego właściciel pośredniczy też w innego rodzaju handlu: rozmaici\nludzie spotykają się u niego z policjantami pełniącymi straż w szkole i wykupują więźniów, którzy nocą są wypuszczani ze szkoły przez okno. Sam sklepikarz oszukiwał na sprzedawanym towarze oraz brał\nwysokie opłaty za pośrednictwo w wykupywaniu ludzi. Czynił to wszystko zaś, „gdyż chciał żyć sam, miał żonę, synka w drugiej gimnazjalnej i dorastającą córkę, uczennicę kompletu licealnego, odczuwającą nęcące powaby stroju, urok chłopców, smak nauki i czar konspiracji”. Inżynier prowadził przez cały czas interesy na wielką skalę, dorobił się majątku pod Warszawą i negocjował „ze Wschodnią Koleją Niemiecką” o możliwość zakupu własnej bocznicy kolejowej i wybudowania magazynów przeładunkowych. Był hojny dla swych pracowników: płacił im prawie 100 złotych\ntygodniowo (według prawa mógł płacić do 73 złotych) i pomagał finansowo w przypadku choroby lub wywiezienia rodziny do obozu. Finansował też przez trzy miesiące studia Tadeusza na tajnym uniwersytecie. Wszyscy zresztą w tym czasie\nkombinowali jak mogli: furmani kradli na kolei, sprzedawali wapno z wozu, nie dowożąc na budowy pełnych transportów; Tadeusz finansował produkcję bimbru u kierownika, który oddawał mu większą część\nzysku, kierownik zaś handlował meblami, pośredniczył w handlu mieszkaniami oraz między „złodziejami kolejowymi” a komisami. Handlował też z gettem. W biurze siedzi doktorowa, która niecierpliwi się, gdyż jej zięć i córka pozostali w getcie, aby zrobić jeszcze kilka interesów, i się spóźniają. Staruszka ciągle wypytuje kierownika, czy jej krewni zdążą wyjść, czy zatelefonują itd. Kierownik wprawdzie - również zniecierpliwiony, ale oczekiwaniem na klienta - uspokaja ją,\njednak jest zajęty własnymi interesami (ma właśnie zakończyć transakcję związaną z zakupem drewna pochodzącego z domów otwockiego getta). Tadeusz, który również siedzi w biurze, podtrzymuje rozmowę\nze staruszką i dowiaduje się, jak wygląda tam życie - bez przerwy odchodzą do obozów transporty ludzi, ci zaś, którzy jeszcze przetrwali podczas łapanek i przeszukań domów, kryją się w przygotowanych\nspecjalnie schronieniach i nawet małe dzieci wiedzą, że w kryjówce należy siedzieć cicho: nie wolno krzyczeć ani płakać, mimo przeżywanego wielkiego lęku. Przybywa oczekiwany klient i kierownik\nwychodzi, aby wypić z nim pod zawartą transakcję. Woźnica informuje, że na mieście znów jest łapanka. Kierownik - jak zwykle w czasie łapanki - zamknął bramę, za którą można było obserwować kłębiący się tłum sprzedających i kupujących, jako że jest to dzień targowy. W oddali, za wiaduktem, widać jak\ninni ludzie są ładowani na samochody ciężarowe. Kierownik oznajmia Tadeuszowi, że dzwoniła Maria, która wraca z Ochoty, ale ze względu na łapanki ma trudności z przedostaniem się przez miasto. Kolejny telefon przerywa narzekania kierownika na\nzbyt ostrożne podejście Inżyniera do handlu materiałami budowlanymi. Okazuje się, że na wieczór zapowiada się nielegalny niemiecki transport cementu. Po posiłku, spożytym z kierownikiem i doktorową,\nTadeusz dowiaduje się od urzędniczki (niezbyt lubianej, gdyż została zatrudniona przez Inżyniera „do pilnowania kasy” i wtrącała się we wszystkie sprawy, patrząc wciąż kierownikowi na ręce), że staruszka telefonowała do getta i dowiedziała się, że jej córka i zięć nie mogą już stamtąd uciec. \\hIII\\h Wieczorami Tadeusz zostawał sam w pomieszczeniu, gdzie suszyły się od ponad tygodnia okładki jego nowego, drukowanego na ręcznym powielaczu, tomiku poezji. Tego wieczora jak zwykle czytał i oczekiwał\nniecierpliwie na przybycie Marii. Na podwórku dobytek doktorowej ponownie ładowano na wóz. Kierownik jest rozdrażniony, że staruszka fatygowała go (choć nie za darmo) do załatwienia jej transportu z getta, a teraz postanowiła do getta powrócić. Odradza jej takie postępowanie, gdyż twierdzi, że jej opieka i starania nic nie dadzą, a sama tylko straci życie. Pojawia się niemiecka ciężarówka z cementem. Tadeusz nadzoruje rozładunek. Jeden z\ndwóch robotników oznajmia w tajemnicy przed niemieckim żołnierzem, który ubija półlegalny interes z kierownikiem, że jest kilka worków nad plan. Tadeusz zgadza się je kupić po 20 złotych za każdy. Po\nodprawieniu Niemców, kierownik z Tadeuszem zajmują się wyprawieniem w drogę doktorowej, która odjeżdża na przeładowanym wozie. Tadeusz niepokoi się o Marię, jednak kierownik uspokaja go. W\nzapadających ciemnościach Tadeusz, sklepikarz i policjant obserwują kolumnę przejeżdżających ciężarówek napełnionych ludźmi. Wszyscy trzej zdają sobie sprawę, że po Żydach nadchodzi ich kolej.\nSklepikarz interesuje się losem starej Żydówki, gdyż załatwiał jej na zlecenie kierownika mieszkanie i liczył na dochód z tego tytułu. Tadeusz odprawia go zniecierpliwiony. Ciężarówki na chwilę\nzatrzymują się, zaś reflektory eskortujących motocykli oświetlają upakowanych ludzi. W oślepiającym blasku Tadeusz dostrzega twarz Marii, która żegna go niemym gestem. Ciężarówki ponownie ruszają. Tadeusz dowiedział się później, że Maria została zawieziona do „osławionego obozu nad morzem” (Stuthoffu) i zagazowana.",
        "Author": "Tadeusz Borowski",
        "ReleaseDate": "1948",
        "Genre": "Opowiadanie, Literatura polska, Literatura wojenna"
    },
    {
        "title": "Pożoga",
        "content": "\\hStreszczenie szczegółowe\\h \\h1. W cieniu drzew\\h Narratorka z wyraźną nostalgią wspomina dom w Nowosielicy na Wołyniu, gdzie wraz z mężem gospodarowała od kilku lat. Dużą część przywołanych z nieodległej przeszłości obrazów dotyczy opisu wnętrza ulepionego z gliny i pokrytego blachą domostwa składającego się z\npięciu słonecznych pokoi i kuchni z innymi pomieszczeniami gospodarczymi. W opisie szczególną uwagę przykuwa krótkie, a treściwe stwierdzenie oddające istotę dawnego, pięknego świata kresowego\nziemiaństwa: „Żadnych imitacji. Jesion był jesionem, dąb dębem, a samodział samodziałem.” Tęsknota za jednoznacznością i porządkiem świata, jak i w jego wymiarze materialnym tak i moralnym ,wydają się zasadniczym przesłaniem wspomnień. Wnętrze nowosielickiego domu, choć urządzone w tradycyjny dla domów ziemiańskich sposób, zawiera też ukochany przez narratorkę motyw ludowy, regionalny: kilimy będące emanacją „głębin pierwotnej duszy ludowej” i oddające nastroje człowieka, wprowadzały w rozświetloną przestrzeń wielobarwność tureckiego kobierca. To spojrzenie na ludowe kilimy podkreśla charakterystyczną dla narracji wrażliwość estetyczną.\nW podobny sposób potraktowano opis otoczenia domu. Natura stworzyła Piękno „otaczające zewsząd”, a narratorka w jego opisie wykorzystała literacki topos wiecznie trwającej wiosny, przestrzeni arkadyjskiej. Idealny wzorzec otoczenia przekładał się także na relacje międzyludzkie: zaufanie\ndo świata sprawiło, ze dom Szczuckich pozbawiony był rygli przy wejściu, niskie okna zamykano na zwykłe zaszczepki, a drzwi kuchenne pozostawiano na noc otwarte, „aby stary Józef, stróż, miał się gdzie schronić w razie deszczu”. Połączenie prostoty z zasobnością i tradycją przywodzi na myśl Mickiewiczowskie opisy Soplicowa. Podjęcie tego literackiego tropu uzupełnia też obraz nieodległego pałacu, przypominającego zamek\nHoreszków: „Nie zamieszkany i pusty, miał w sobie coś klasztornie cichego i zamyślonego”. Tuż przed wojną pałac „stylowy angielski gotyk, surowy i poważny”, kupili Potoccy z Antonin. Narratorka zachwyca się ogromnym, jednym z najpiękniejszych na Kresach parkiem otaczającym dom i pałac. Roztaczał się z niego rozległy widok na okoliczne majątki\nszlacheckie: Łaszki Głębockich, Semerynki Czeczelów i Pruszyńskich, Derkacze Gryf-Rothariuszów, Beregiele Mazarakich, Eliaszówkę Dorożyńskich. Narratorka zachowując dokładność topograficzną i\nszczegółowo wymieniając nazwiska właścicieli ziemskich, ocala od zapomnienia rzeczywistość zniszczoną w wyniku opisanych dalej wypadków lat 1917-1919. Rozszerzająca się perspektywa spojrzenia narratorki ogarnia następnie piękno wołyńskiego pejzażu: „Harmonijne wzgórza (...) falowały lasami i zbożem, radując się same w sobie swej rodzajności i sile (...) Między wzgórzami, w dole, były stawy, nad stawami w okrąg rozłożone wsie”. Ich mieszkańcy - Rusini charakteryzowani są jako lud „rosły i krzepki”, łączący - w paradoksalny sposób uśpienie i żywiołowość. Narratorka, mimo wielu zalet Ukraińców, zwraca też uwagę na ich zacofanie cywilizacyjne i kulturowe zapóźnienie. Podkreśla, że prawdziwymi panami Kresów byli Polacy i ten porządek społeczny i narodowy akceptowany był przez lud ukraiński. Rosjanie, mimo siły politycznej, nigdy nie zostali na Kresach zaakceptowani, gdyż miejscowa ludność widziała w nich żywioł obcy. Jednocześnie od czasów zaborów, Rosja nie zezwalała na pracę\nkulturalno-oświatową wśród najuboższej części szlachty, szlachty zagonowej, którą od całkowitego schłopienia ratowała odmienność religijna: Ukraińcy wyznawali prawosławie, a szlachta należała do\nkościoła katolickiego. Warto podkreślić, że szkoły rosyjskie i przycerkiewne szkółki prowadziły działalność antypolską i rusyfikacyjną. Mimo to „ziemiaństwo polskie lubiło Rusinów (...) Stosunek ten był naturalnym wynikiem historii: wszakże poważny procent najpiękniejszych rodów ziemiańskich kresowych wyrósł z tego samego szczepu co lud ruski, z tej samej ziemi bujnej,\nszerokiej i barwnej”. Dużą część służby w ziemiańskich domach stanowili Rusini, co w dalszej perspektywie historycznej okazało się być błędem. Otoczenie pałacu Potockich, oprócz wspomnianego już wcześniej parku, stanowiły sad, ogród, zabudowania służbowe i wzbudzająca zachwyt oranżeria, pamiętająca dawne czasy doskonałości, z zachwycającą\nróżą Maréchal Niel, posiadającą „wdzięk i piękność rzeczy, które giną”. Bardzo charakterystyczny dla szlacheckiego spojrzenia na świat jest fragment narracji charakteryzujący służbę nowosielicką, która wierzyła w sprawiedliwość i nienaruszalność istniejącego porządku\nspołecznego. Józef Sawicki związany z pałacem od 47 lat i Jan Kobierski, furman, pracujący tu od 25 lat żyli w przeświadczeniu, że „na świecie panuje Harmonia wraz z Ładem”. Dopełniając obraz kresowego życia, narratorka podkreśla rolę pracy, która wypełniała zwykły dzień ziemiaństwa. Rozrywką i wytchnieniem po trudzie była wieczorna wizyta w ukochanej stadninie. Zachwyt nad pięknem i szlachetnością koni jeszcze wielokrotnie pojawi się na kartach Pożogi. Narratorka w wyraźny sposób nawiązuje tu do tradycji polskiego ziemiaństwa, którego duszą są „koniarstwo i łowiectwo”, jak pisał w XIX w. K. W. Wójcicki i kontynuuje w świadomy sposób romantyczny motyw orientalny (np. Mnich J. Słowackiego - wyjątkowość arabskich rumaków). Temat ten szerzej podejmuje rozdział Pod Petlurą. Byt ziemiaństwa narratorka w sposób świadomy łączy z rytmem natury, a jego piękno widzi w połączeniu piękna i pożyteczności. Opisane w kolejnych fragmentach wspomnień wydarzenia niszczą ten „dzień jasny i piękny”, bo do głosu dochodzi tworzona przez ludzi, destrukcyjna historia. \\h2. Pierwsze starcia\\h O ile w pierwszym rozdziale autorka w sposób wyraźny wykorzystuje ujęcie bezczasu i rytmu naturalnego (tradycja, historia rodzinna, brak wyraźnie określonych ram chronologicznych lub sygnalne odwołania do historii), o tyle w części drugiej wspomnień operuje konkretnymi faktami, nazwiskami\nhistorycznych postaci, charakterystyką zjawisk społeczno-politycznych. We wstępie pojawiają się już odwołania do rewolucji rosyjskiej, którą nazwano później rewolucją lutową, która odsunęła od władzy panującą w Rosji od 1613 r. dynastię Romanowów (car Mikołaj II). Paradoksalnie, to inteligencja przyjęła zmianę polityczną bardziej entuzjastycznie, a chłopi zachowali wobec niej nieufność: „Bez cara ani porządku, ani sensu. Kto będzie głową gospodarstwa?” Pozornie zmieniło się niewiele: nazwy władz gminnych i powiatowych, policję zastąpiono milicją, ale narratorka dostrzegła największe niebezpieczeństwo w podstępnej działalności agitatorów politycznych, działających wśród prostego, podlegającego dość łatwej manipulacji ludu. Obiecywali oni chłopstwu podział ziemi, mający jakoby nastąpić za cztery miesiące, odwoływali się do najniższych ludzkich instynktów: żądzy odwetu, chciwości i zazdrości. Narratorka, zachowując emocjonalny ton relacji, podkreśla rolę wiejskich kobiet w budzeniu się świadomości społecznej chłopstwa, ukazując ich podatność na podjudzanie do „kainowej walki”. Zmieniły\nsię międzyludzkie relacje, wszyscy stali się nieufni i podejrzliwi, a „świętą i wyśnioną wolność” przywiózł w maju 1917 r. do Nowosielicy, Skowródek, Pohoryla (gmina skowródecka) Własow - agitator, naczelnik milicji i bolszewik. Zapowiadało to , że rząd księcia Lwowa („rząd kadecki”- od nazwy Komitetu Dumy) jest zbyt słaby i zwyciężą siły radykalne. W okolicznych wsiach zaczęły odbywać się organizowane przez Własowa sądy „nad panami”, aby za wszelką cenę udowodnić im niesprawiedliwość i zły stosunek do chłopów. Jak zaznaczyła narratorka „lud ruski miał głęboko zakorzenione poczucie sprawiedliwości i trzeba było jeszcze kilku miesięcy umiejętnej pracy, aby je w nim wyplenić i spaczyć”, a więc zabiegi „przybłędy piotrogrodzkiego” spełzły na niczym. Jednakże był to czas zauważalnej już anarchii, rozprzężenia aparatu państwowego, który odtąd nie dawał żadnej pewności bezpieczeństwa. Formowane we wsiach komitety wypędzały z majątków służbę, zawieszały w czynnościach ekonomów, karbowych i\nleśniczych, dezorganizując życie gospodarstw. Od lipca 1917 r. na czele Rządu Tymczasowego stanął Aleksander Kiereński. To jego wspomina narratorka, nazywając prześmiewczo dyktatorem „Wielkiej Wolnej Armii”, której żołnierze masowo dezerterują. Przyczynę tego zjawiska widziała w chęci sprawiedliwego -\nw rozumieniu tych ludzi - odwetu za trzyletnią służbę wojskową (1914-17) i w żądzy posiadania niedostępnych dotąd dóbr. Realne zagrożenie ze strony takich grasujących band, zmusiło Szczuckich do zorganizowania ochrony majątku. Stało się nią sześciu Kozaków dońskich ze\nstacjonującego nieopodal pułku. Obserwując ich, narratorka zrewidowała popularny wśród Polaków pogląd na ich temat. Sformułowała nawet tezę o odrodzeńczej sile tkwiącej w Kozaczyźnie, będącej\nszansą dla przeżartej nihilizmem Rosji. Argumentem przemawiającym za tym jest fakt, że Kozacy oparli się bolszewizmowi. Wraz z upadkiem Rządu Tymczasowego i dojściem do władzy bolszewików (rewolucja październikowa), sytuacja zupełnie wymknęła się spod kontroli. Zaczęła wzbierać najpierw na Kijowszczyźnie, a następnie na Podolu i Wołyniu fala buntów chłopskich, niosących zagładę ziemiańskim majątkom i życiu szlachty. Co znaczące, narratorka wskazując\nzarzewia chłopskich buntów, odwołuje się do kryterium historycznego: Taraszcza, Skwira, Kaniów, Białocerkiew to miejsca kontynuujące niechlubną tradycję hajdamaczyzny. Jednocześnie po raz pierwszy narratorka stawia pewną tezę historiozoficzną o istniejącej w dziejach ślepej i okrutnej sile, działającej w „wyznaczonej przez Boga chwili”. Akceptacja boskich, choćby najsroższych wyroków, leży u podstaw światopoglądu Z. Kossak. Nowe rewolucyjne zwyczaje obejmują także rosyjskie wojsko. Do Nowosielicy przyjechała sotnia gwardyjska pułku Kozaków i na jej przykładzie narratorka ukazuje proces degradacji systemu. Dowódcy\npodlegali „sądowi żołnierzy”, tak jak wcześniej ziemianie - osądowi wsi. Absurdalność sytuacji podkreśla dokonana przez podwładnych ocena oficerów. Porywczy, okrutny i wymagający absolutnego posłuchu\nMichajłow zwyciężył Putińcewa, przyjmującego rolę wychowawcy żołnierzy. Trzeci z dowódców - Turkiestańczyk Aleksandrow marzył o jednym - powrocie w rodzinne strony. Tymczasem ziemianie żyli pod presją dochodzących z Kijowszczyzny i Ukrainy Zadnieprzańskiej wiadomości o zamordowanych tam Polakach. Listy nazwisk ofiar publikowała prasa. Także i w najbliższej\nokolicy Nowosielicy pojawiło się realne zagrożenie. Czugujewski pułk ułański kwaterujący w Semerynkach terroryzowała najpierw ich starego właściciela - Jana Pruszyńskiego, a następnie dokonała\npogromu Łaszek. Nowosieliccy chłopi jeszcze nie byli „dość rozzuchwaleni, by zaczynać pogrom sami”, ale w sposób prowokacyjny i ostentacyjny dawali do zrozumienia Szczuckim, że dawny porządek społeczny już nie istnieje, bezkarnie łamiąc gałęzie w ogrodzie i wypasając konie na trawnikach.\nWydarzeniem unaoczniającym konflikt wsi i „panyw” był epizod z opróżnianiem stawów rybnych, kiedy cała wieś czekała z niecierpliwością na jesienny odłów, a właściciel zdecydował, ze swej własności\nnikomu nie odda. Narratorka określa to pierwszym „rzuceniem rękawicy”, a więc swoistym wyzwaniem na pojedynek. \\h3. Pogromy i klęski\\h Narratorka wspomina o sformowanym w październiku 1917 r. I. Korpusie Ukraińskim płk. Skoropadskiego, zapowiadającym rządy Petlury. Kresowa inteligencja polska liczy w tym czasie straty poniesione w pogromach na Podolu: Skazińce, Malinicze, Bujwołowce, Knyszyńce, Skibniewo, Andrejkowice, Rajkowice, Ohremowce. W tym samym czasie Nowosielica została zajęta przez cofającą się z frontu dywizją Kozaków zabajkalskich. Narratorka z przerażeniem opisuje żołnierzy, którzy bardziej przypominają świat zwierzęcy niż\nludzki: „Twarze jeźdźców (...) czaszki i szczęki zwierząt: senne ponure oczy, prawie niewidoczne w skośnych szparach powiek - niby potworne jakieś majaki z zarania ludzkości”. Ich dowódcą był kaukaski książę Kekuatow, wyrzekający się poczucia godności i bojący własnych podwładnych. Jedynie żelazna dyscyplina płk. Łapszakowa, posiadającego hipnotyzującą władzę nad ludźmi i zwierzętami (umiejętności syberyjskich szamanów), potrafiła powstrzymać destrukcyjną siłę „mongolskiej ćmy”. Inaczej stało się w zamieszkałych przez Kossaków Skowródkach, gdzie stacjonował ukraiński batalion strzelecki, terroryzujący całą okolicę. Mimo dramatycznej sytuacji ziemianie wołyńscy zadbali o ukochaną ziemię, siejąc ziarno ozime i jare, choć mogli drogo je odsprzedać na przednówku: „Nieobsianie ziemi zdawało się zbrodnią każdemu z tych ludzi, przesiąkniętych tradycją, związanych wiekami z tym samym warsztatem. Nigdy może przepaść kulturalno-rasowa, dzieląca dwa światy, nie\nzarysowała się tak wyraźnie”. W ten sposób prawdziwe uczucie do ziemi, narratorka skontrastowała z jej chciwością. Niekończąca się tragedię, powiększyły wydarzenia sławuckie. Musiały być one ogólnie znane, bo narratorka odwołując się do pamięci czytelników, przypomina tylko najważniejsze fakty towarzyszące śmierci 80-letniego starca, księcia Romana Sanguszki zamordowanego przez tłum. Milczenie międzynarodowej opinii publicznej uświadomiły ziemianom ich samotność i opuszczenie. Narratorka pośród wielu sygnałów nadciągającej katastrofy wskazuje dwa: w incydencie z bolszewickimi żołnierzami, którzy rozmyślnie spłoszyli konie w zaprzęgu i spowodowali jego wywrócenie się\ndostrzega zapowiedź przyszłości: „Tak zwykły wypadek (...) był doskonałym obrazem dawnego ustroju społecznego, toczącego się dotychczas z pańską fantazją, lekko i swobodnie po gładkim gościńcu, wtłoczonego nagle brutalnie i bez ratunku, w plugawe błoto przez\nrozpasane i ciemne masy”. Inny, niewiarygodny fakt: zjedzenia przez świnie najstarszego z nowosielickich pawi pałacowych, „starego hrabiego”, interpretuje w kategoriach przestrogi, nie wierząc w zbiegi okoliczności.\nŁączy się to z wyznawaną przez autorkę historiozofią (filozofią dziejów), w której duże wydarzenia dziejowe, a także małe epizody ludzkiego życia wypełniają wyższy plan, co wyklucza ich dowolność\ni przypadkowość. Staraniem hr. Józefa Potockiego, sformowany został na Wołyniu oddział partyzancki, broniący polskich ziemian. Nazwano go, od nazwiska dowódcy - Jaworczykami. Sytuację w okolicy utrudniał fakt skonfliktowania Ukraińców i dywizji Zabajkalców, grabiącej wieś z wszelkich dóbr. Po wyprowadzeniu wojsk przez Łapszakowa, które nastąpiło 28 listopada 1917 r., nic już nie stało na przeszkodzie, aby wieśniacy dokonali pogromu Nowosielicy. Wyjazd do teściów, do Antonin, radzili narratorce także Jaworczycy, gdyż nikt nie mógł zapewnić bezpieczeństwa rodzinie z dwójką małych dzieci (półtoraroczne i czteromiesięczne). Szczęśliwie\nposłuchawszy dobrych rad, rodzina Szczuckich niechybnie uniknęła tragedii, gdyż w nocy nastąpił atak na pałac. Mąż narratorki - Stefan, który został w majątku, trafił przed sąd wiejskiego komitetu,\nktórego przywódcą był wróg Szczuckich - Mitrofon Bakuła. Sprawę ostatecznie rozsądzić miał Rewolucyjny Trybunał w Starokonstantynowie. Niechybnemu dramatowi zapobiegło kilka wydarzeń.\nNajistotniejsze wydają się dwa: dobry i sprawiedliwy człowiek będący sekretarzem komitetu wiejskiego - Harasym Czumak - nie zgodził się na napisanie „pisma przewodniego”, towarzyszącego aresztowanemu\n(uchybienie proceduralne, nie akceptowane przez biurokrację). Jednocześnie Zofia Szczucka z energią i determinacją pojechała do Starokonstantynowa, aby przekonać trybunał o niewinności swego męża.\nWybrana przez nią strategia rozmowy z pięcioma członkami trybunału okazała się skuteczna: „Powiedziałam (...), podkreślając, że oni jedyni są siłą i władzą, która dokona wszystkiego, co zechce”. Stefan odzyskał wolność i możliwy stał się powrót do domu. Tyle szczęścia nie mieli rodzice narratorki - Kossakowie, których Skowródki padły ofiarą niszczycielskiego pogromu, a oni sami w ostatniej chwili uszli z życiem. Dramatyczny w wyrazie opis\nzniszczenia, wzmacnia fragment wiersza autorstwa polskich chłopów, Mazura - Jana Rybaka i Michała Pietrasiaka z Lubelszczyzny, będących świadkami bezsensownych - w ich pojęciu - działań. Narratorka\ntłumaczy tę różnicę mentalną między Rusinami a Polakami „stygmatem tatarskiego Wschodu, którego nasza rasa nie posiada”. Tym samym podkreśla zacofanie kulturowe ukraińskiego ludu, bezmyślnie niszczącego dobra materialne i pamiątki tradycji ziemiańskiego świata. Największe wrażenie robi opis dewastacji kaplicy i sprofanowania przestrzeni sakralnej. Ostateczna decyzja o opuszczeniu Nowosielicy przez małżeństwo Szczuckich nastąpiła po otrzymaniu wiadomości o wymarszu Jaworczyków, dzielnie broniących bezpieczeństwa pałacu. 14 XII 1917 r. żołnierze polscy z formującego się w Antoninach 2. Pułku Ułanów przyjechali po Zofię i Stefana do Nowosielicy. Szczucki przekazał oficjalnie wiejskiemu komitetowi klucze do pałacu, a majątek ruchomy i - ku rozpaczy Rusinów - stado pięknych koni\nodprowadzono do Antonin. Droga była bardzo trudna, bo trzeba było ominąć bolszewików stacjonujących w Kuźminach i Starokonstantynowie, a więc wiodła przez Słucz w Hrehorówce do Czerniatyn.\nWyjeżdżajacym z Nowosielicy towarzyszyło dojmujące poczucie klęski i świadomość utraty dawnego świata. \\h4. Polskie formacje wojskowe na Wołyniu\\h Narratorka ze wzruszeniem wspomina wrażenie, jakie wywarł na niej widok pierwszych polskich żołnierzy na Wołyniu, tworzących 2. Pułk Ułanów pod dowództwem generała Dowbora-Muśnickiego. Rekrutowali się oni z dawnej armii rosyjskiej(realia zaboru rosyjskiego), a także spośród ochotników niesłużących dotąd w armii. Z. Kossak podkreśliła rolę, jaką w formowaniu wojska odegrała cywilna ludność Antonin, dbająca o jego patriotyczną edukację („Dom Polski”), godziwe warunki życia, uzbrojenie. Bardzo interesujące są rozważania narratorki poświęcone charakterystyce ludzi Czteroletniej Wielkiej Wojny, jak nazywa czasy I wojny światowej. Zauważa tych, którzy zmęczeni tułaczką, chcą na powrót spokojnie żyć i tych wydających się zafascynowanymi wojną. Ta druga kategoria obejmuje Jaworczyków, spośród których większość\nwywodziła się z Podola. Ich przywódca - Feliks Jaworski przyrównywany do Napoleona. Podobieństwo oparte na charyzmie sprawiło, że partyzanci i dowódca stanowili całość: „(...) ten typ (...) cechują nieodmiennie: szalona ambicja, pogarda dla codziennej, powszednej etyki, dzika odwaga, a przede wszystkim tajemnicza siła prowadzenia ludzi, wzbudzania w nich szału entuzjastycznego i\nfanatycznych przywiązań”. Narratorka wskazała też zasadnicze różnice dzielące partyzantów i nowo formujące się oddziały wojska. Ułani mieli przede wszystkim na względzie dobro ojczyzny, natomiast nie chcieli bronić\n„burżujów”. Inaczej partyzanci, poświęcający się jak i dla biednych, tak i dla ziemiaństwa. Jednak obecność polskiego wojska sprawiła, że okoliczni Polacy chronili się do Antonin przed „morzem\nanarchii”, napaściami chłopstwa. „Niedobitki polskiej inteligencji kresowej”, jak określa ich Z. Kossak, z zachwytem i nadzieją patrzyli na szybko rosnące dwa oddziały wojska, nie szczędząc wysiłków materialnych dla ich wzmocnienia. Wyspa polskości nie mogła czuć się jednak całkiem bezpiecznie w obliczu żywiołu przemocy. Dobitnie ukazuje to incydent z atakującym Antoniny, ściągniętym przez chłopstwo „broniewikiem” (wozem\npancernym), będącym w posiadaniu bolszewików. Na klęskę Polaków czekali mieszkańcy Mazepiniec, Orliniec i samych Antonin w liczbie ok. trzech tysięcy. Brawurowa akcja partyzancka, która\ndoprowadziła do przejęcia pojazdu, była dla nich zaskoczeniem: „Nie brakło nawet tej moralnej satysfakcji, że przez dwa tygodnie z górą wszystkie eszelony bolszewickie, przejeżdżające codziennie w tę lub tamtą stronę, wywieszały białe flagi zbliżając się do\nAntonin”. Dramatyczne starcia 2. Szwadronu Ułanów z tereszkowskimi chłopami, którzy podczas godzinnej nieobecności wojska całkowicie spustoszyli dwór, spowodowały mobilizację i umocnienie się formacji. Podobny proces miał\nmiejsce w Krasiłowie i Tereszkach, gdzie chłopstwo zaatakowało żołnierzy porucznika Gerulewicza (29 stycznia 1918 r.). Społeczeństwo Antonin spontanicznie zdecydowało o utrwaleniu bohaterstwa oddziałów partyzanckich por. Feliksa Jaworskiego wręczonym mu uroczyście adresem, wypisanym na pergaminie. Mir, jakim cieszył się dowódca znany był także w środowisku chłopskim, w którym jego postać wzbudzała paniczny lęk\n(epizod z awarią samochodu i koniecznością noclegu w Rosołowcach, gdzie wcześniej partyzanci krwawo zemścili się za podstępny mord swych kolegów). Narratorka, przedstawiając wydarzenia z zimy 1918 r. rozgrywające się w Starokonstantynowie, zwraca uwagę na szybkość zachodzących zmian politycznych, ale też ich pozorność. W mieście przebywały oddziały bolszewickie, potem także ukraińskie: „tylko wewnętrzne przekonanie danego „pułku” znaczyło o jego przynależności”. Każdy ranek mógł zastać miasto z nowymi afiszami o zmianie okupacji. Paradoksalnie, część żołnierzy, chcąc zostać w mieście, chętnie przechodziła do oddziałów przeciwnika. Poza tym obyczaje\nwojsk były podobne: „zdejmowali na ulicy lepsze futra, grabili sklepy i strzelali dla rozrywki”. W niepodległej Republice Ukraińskiej rządy sprawowały Rady Ukraińskie: Mała i Centralna. Narratorka bardzo negatywnie ocenia styl sprawowanej przez nie władzy, mówiąc o rabunkowej gospodarce i braku potrzebnej do kierowania krajem wiedzy. Krytykuje też wprowadzenie języka\nukraińskiego, jako obowiązującego w urzędach. Poza tym formułuje ważną tezę: przewrót 1917 r. wyrastał z konfliktu ekonomicznego, klasowego. Dopiero ataman Petlura w 1919 r. wywołał, manipulując emocjami nacjonalistycznymi, nienawiść polsko-ukraińską. Przewrót 1917-18, choć krwawy i okrutny, oceniany jest przez narratorkę łagodniej niż zmiany po dojściu do władzy Petlury. Podkreśla ona szczególnie działania Rady Centralnej, umożliwiające rozwój polskiego\nszkolnictwa (Macierz Szkolna), traktowanego jako równoprawny podmiot ukraińskiej oświaty. Jednocześnie nic nie zmieniło się w sytuacji polskiego ziemiaństwa, gdyż codzienność przynosiła zagrożenie ze strony chłopstwa i nikt nie mógł określić, co przyniesie przyszłość, kto wynagrodzi ogrom\nstrat i cierpień. Polskie oddziały stacjonujące w Antoninach i okolicach marzyły o przejęciu Starokonstantynowa. Okazja nadarzyła się wtedy, gdy dołączył do nich III. Korpus pod dowództwem generałów Michaelisa i Leśniewskiego. 14 lutego 1918 r. plan przejęcia miasta z sukcesem wprowadzono w życie, zmuszając bolszewików do ucieczki. Starokonstantynów przeszedł „pod polską okupację”, wywołując niesłychany entuzjazm i zapał patriotyczny. Ojciec narratorki - por. Tadeusz Kossak po 30-letniej przerwie w służbie wojskowej, zgłosił się do 2. Pułku Ułanów I Korpusu i po kilku tygodniach wyruszył wraz z oddziałami do Bobrujska. Podczas oficjalnej parady wojsk oddział partyzancki został przekształcony w pułk regularny i zaliczony do III Korpusu. Wymarsz wojsk był dla wszystkich Polaków wielkim świętem i znakiem nadziei na lepszą przyszłość. \\h5. Wiosna 1918\\h Narratorka krytykuje germanofilską politykę prowadzoną przez Radę Regencyjną. Powołano ją 12 IX 1917 r. jako najwyższą władzę polskiego państwa, aż do planowanego objęcia rządów przez króla. Rzadkie były sytuacje, kiedy gremium to zdobywało się na jakiekolwiek formy protestu wobec działań niemieckich,\na wyjątkiem była sytuacja po ogłoszeniu zasad pokoju brzeskiego, zawartego między Niemcami a bolszewikami. Według uzgodnień Niemcy mieli zająć Ukrainę, a gdy to nastąpiło, rozpoczęli rozbrajanie\nwojsk polskich. Narratorka nazwała to dobitnie „bankructwem idei polskiego wojska na Kresach”. Najtrudniejszy był w tym kontekście dziejowym los oddziałów polskich partyzanckich, gdyż z chwilą niemieckiej obecności na Ukrainie, powinny być zlikwidowane. Narratorka, poczyniwszy szerokie\nobserwacje, wyróżniła dwa typy oddziałów działających wtedy na Wołyniu: pierwsze, nastawione na grabież, nazywa wprost- bandyckimi, drugie określa mianem głęboko patriotycznych. Należeli do nich\nzazwyczaj młodzi i ideowi ludzie ze sfer inteligenckich. Ich tragedia najbardziej porusza narratorkę: konieczność zdobywania środków do życia, kazała im grabić chłopstwo i samodzielnie wymierzać\nsprawiedliwość, a „przy najszlachetniejszych zamiarach (...) człowiek prywatny nie może przywłaszczać sobie prawa sądu, chociażby działał z najlepszych pobudek”. Charakterystycznym przykładem losu partyzanckiego, jest życie Szaniawskiego, który nie podporządkowawszy się Niemcom, napadał na wsie, rekwirując zboże i mienie, co spowodowało wydanie na niego wyroku śmierci przez sąd wojenny. Jego dramat to „symbol wspaniałych motywacji gubiących się wśród chaosu”. Podobnej interpretacji narratorki podległa historia miłości dwojga ludzi, nieszczęśliwie zakończona przez okrucieństwo wojny i pokazująca, że zemsta i zniszczenie nie przynoszą żadnej ulgi, a wręcz\npogłębiają cierpienie człowieka. Decyzja o rozbrajaniu polskich oddziałów spowodowała wymarsz Jaworczyków, którzy kierując się na Kacznówkę zaskoczeni zostali wiadomością o bitwie niemirowskiej. Z chłopskimi oddziałami starł się tam III Korpus. Z dramatycznej w przebiegu bitwy, bardzo zdziesiątkowani wyszli ułani spod dowództwa Kuncmana. Generał Michaelis zdecydował się połączyć ich z szwoleżerami Jaworskiego. Niestety już wkrótce\nnadeszły wieści o rozbrajaniu I Korpusu gen. Dowbora-Muśnickiego, a więc ten sam los spotkać miał i III Korpus. Nieubłagany wyrok losu potwierdzał, zdaniem narratorki, historyczne przekleństwo, czyniące z polskich żołnierzy wiecznych tułaczy. Ziemiaństwo, bezradne wobec zaistniałych faktów, zdecydowało się z godnością pożegnać z ostatnimi oddziałami wojsk polskich na Rusi. W Pikowie zorganizowano pokazy hippiczne, a następnie bal. O\nświcie, 16 czerwca 1918 r. dowódca artylerii III Korpusu oraz towarzyszący mu Węgier dostarczyli umowę, potwierdzoną przez Radę Regencyjną, dotyczącą rozbrojenia formacji. Narratorka wskazuje, że Polacy zajęli dwa stanowiska: jedni, uznając\ndyscyplinę i rzetelność chcieli zdać Niemcom oddział, inni - uznając, iż żołnierzom należy się zadośćuczynienie - byli za cichym rozparcelowaniem największego skarbu korpusu - pięknych koni. Druga\nopcja zwyciężyła, a zachwycające zwierzęta zaprzężone do wozów i wzięte pod siodła wyjechały z Pikowa. Nadzieje Polaków ucieleśniające się w działaniach korpusów, okazały się płonne: „Niezużyte pokłady energii, patriotyzmu i odwagi, niestrudzona ofiarność (...) przestało naraz istnieć”. \\h6. Czasy hetmańszczyzny\\h Zupełnie nieoczekiwany obrót przybrały wydarzenia na zajętej przez Niemców Ukrainie. Chcąc wykorzystać bogactwo i żyzność regionu, Niemcy postarali się przywrócić rządy hetmańskie. 1 maja 1918 r. po dokonaniu zamachu stanu i ucieczce dawnego rządu, doprowadzono do powołania hetmana „z woli większości narodu ukraińskiego”. Pierwszą jego decyzją stało się przywrócenie własności prywatnej, a także obietnica równoprawnego traktowania narodów i zachowania zasad społecznej sprawiedliwości. Konsekwencją podjętych decyzji była szansa powrotu rodziny Szczuckich do ukochanej Nowosielicy. Obraz zniszczeń, jaki tam zastano, był zatrważający. Jednocześnie w obu ustalonych traktatem brzeskim okupacjach: niemieckiej i austriackiej panował chaos. Koniecznością było zorganizowanie karnych oddziałów, kontrolujących porządek na hetmańskiej\nRusi. Obok zwykłych formacji wojskowych, powstały takie, które rekrutowały się spośród Rosjan pragnących zemsty za krzywdy doznane podczas rewolucji( oddział Taranowicza, Golikowie). Ten mechanizm\n„wyrównywania” krzywd napędzał jedynie wzajemną nienawiść. Narratorka oceniając różne ludzkie postawy, szczególnym szacunkiem darzy biedną szlachtę zagonową, która w czasach rewolucji oparła się pokusie zawłaszczenia cudzego majątku. Źródło tej szlachetnej\npostawy, Zofia Kossak upatruje w dumie rodowej i przywiązaniu do religii katolickiej. 28 czerwca 1918 r. do Nowosielicy zjechała 8-osobowa ochrona, dawni szwoleżerowie pod dowództwem Zygmunta Szatkowskiego. Z zapałem zabrano się do odbudowy kuchni i kilku pokoi, zapewniających starym właścicielom godne warunki życia. Tymczasem oddział\nkarny Golikowa dokonał sądu nad nowosielickimi chłopami, a wiejskie dziewczyny zostały zobowiązane do uprzątnięcia zrujnowanego pałacu. W lipcu powrócił z Bobrujska Tadeusz Kossak, ojciec narratorki, który nie mogąc pogodzić się z rozformowaniem swego I Korpusu, wierzył w słowa gen. Dowbora-Muśnickiego o rychłym spotkaniu na Placu Saskim w Warszawie. Państwo Kossakowie zamieszkali w pokapucyńskim klasztorze u ks. Zagórskiego. Nikogo jednak z Polaków nie łudził pozorny spokój . Już w lipcu Niemcy i oddziały hetmańskie zdusili chłopskie powstanie w jednej ze wsi powiatu starokonstantynowskiego. Wszyscy przeczuwali, że może\nnastąpić coś złego. \\h7. Ciężkie dni\\h Niestety złe przeczucia spełniły się: najpierw rozeszła się wieść o zamordowaniu Anieli Święcickiej gospodarującej w Rasztówce. W niedługi czas potem 23 listopada 1918 r. wybuchł bunt chłopstwa z Hrycowa, a pod Szkarafką dokonano straszliwego mordu, poprzedzonego nieludzkimi torturami, trzech mężczyzn, kobiety i 11-letniego dziecka. „Jak przed rokiem i przed laty, straszliwe: Taraszcza, Skwira, Kaniów, Białocerkiew, mające hajdamaczyznę we krwi i tradycji, pierwsze kąpały się w rozkoszach pogromowych rzezi oświetlonych łunami\npożarów. Za nimi Podole, za Podolem Wołyń.” - wspomina narratorka, wyraźnie nawiązując do tradycji widzenia Ukrainy, jako ziemi naznaczonej kainowym piętnem bratobójstwa. Tragiczne wydarzenia nie ominęły Nowosielicy. Na pałac napadła banda sprowadzonych z Międzyborza bolszewików(„międzyborska sowiecka republika”). Ostateczna klęską stał się wymarsz Niemców z Ukrainy, doprowadzający do całkowitego rozprzężenia.\nStefan Szczucki wraz z innymi Polakami, zdecydowali się na szybki wyjazd w bezpieczniejsze tereny, natomiast Zofia Kossak, nie wyobrażając sobie niebezpiecznej podróży z maleńkimi dziećmi, zdecydowała się pozostać w Starokonstantynowie, oczywiście ukrywając swe pochodzenie społeczne i tożsamość. Tymczasem w Nowosielicy zamordowano w okrutny sposób dwóch chłopów sprzyjających \"panom\". Ofiarą rzezi padł także pop, ojciec Aleksander, bo „chłopi ostentacyjnie odrzekli się Cerkwi i popów”. Starokonstantynów opanowany przez sowieckie wojska międzyborskie, stał się areną grabieży i gwałtów. Dowodził nimi Łapczuk: „Jeżeli Własow, agitator skowródecki był bolszewikiem, (...) to Łapczuk był (...) typem krasnoarmiejca, czyli bolszewika w następnym stadium rozwoju” - z ironią podsumowuje narratorka. Jego rządy przerwało nadejście - 18 XII 1918 r. - wojsk ukraińskich Petlury. Pułk atamana Bidenki otoczył Starokonstantynów, a komuniści poddali się. \\h8. Pod Petlurą\\h Ten rozdział wspomnień narratorka poświęciła charakterystyce jednej z najpiękniejszych siedzib kresowych książąt - Antoninom Sanguszków. Dotąd bezbronne, nie zostały zajęte ani przez bolszewików, ani oddziały petlurskie. Narratorka zauważa, że zasadniczą odmienność Antonin stanowiła „młodzieńcza pogoda, bujność rzeczy ciągle jeszcze wzrastającej, patrzącej w przyszłość z wesołą beztroską”. Z inicjatywy jednej rodziny stworzono olbrzymie przedsięwzięcie, dające pracę i utrzymanie wielu ludziom. Centrum stanowił barokowy pałac otoczony prześwietloną słońcem przestrzenią. Stajnie,\noranżerie, bażantarnie, psiarnie, bazar, hotel, szpital, elektrownia, straż ogniowa, warsztaty automobilowe, szkoły itp. składały się na obraz tego materialnego, intelektualnego i estetycznego bogactwa. Z. Kossak przypisała kresowym latyfundiom rolę specyficzną: przechowywały one polskość, pozwalały odnaleźć drogę do niej zatrudnianym pracownikom, a wreszcie upowszechniały, w niełatwych przecież warunkach społecznych, szlachetny styl życia i kulturę. Kres tego świata nastąpił za\nczasów Petlury, którego 1. manifest znosił wielką własność ziemską. Ludzie zakochani w Antoninach, chcący je ratować, zaczęli prowadzić swoistą grę z nową władzą. Oficjalnym panem, „predsidatielem” został wybrany Kozak - Pamfiłow. Zaczął działać Komitet, który\nwszystkie dobra w Antoninach ogłosił swoją własnością, a żołnierze atamana Petlury (jeszcze zanim stał się on rządcą Ukrainy) - goszczeni z honorami - nie pozwalali sobie na żadne roszczenia wobec\n„majątku proletariatu”. Chłopi nie protestowali, bo pozwolono im na kradzież zboża, siana i inwentarza. Sytuacja diametralnie zmieniła się po wymarszu Niemców. Ataman Bidenko, który zwyciężył w Starokonstantynowie bolszewików, w krótkim czasie doprowadził do całkowitej dewastacji pałacowych pomieszczeń i części zabudowań gospodarskich. Podobnej destrukcji podlegało miasto. Co charakterystyczne część dawnych prześladowców pozostała w nim, gdyż rozbrojona banda bolszewików, wcześniej terroryzujących miasto, weszła do armii\npetlurskiej, tworząc okryty złą sławą „kureń śmierci” (kureń - oddział kozacki). Obiektem szczególnych prześladowań stali się Żydzi, a zjawisko to, jak wskazują dzisiejsze badania naukowe, miało skalę największą od czasów powstania Chmielnickiego w XVII w. Sytuacja życiowa narratorki skomplikowała się, gdyż odkryto jej prawdziwą tożsamość. Od tragedii uratowała Zofię pamięć o szlachetnym uczynku Stefana, który za czasów rządów hetmańskich (oddział\nkarny Golikowa) sprzeciwił się karaniu żon za czyny ich mężów. Teraz tę zasadę zastosowano do dziedziczki z Nowosielicy: „dobry uczynek, jak kamień w wodę rzucony, robił kręgi, i fala niezłomna logiką wróciła ku temu, który kamień rzucił”. Narratorka w codzienności odkrywa obrazy, mogące być symbolicznym znakiem klęski kresowego ziemiaństwa. Pierwszy ma wymiar bardzo osobisty: Zofia Szczucka rozpoznała w chudym, wyczerpanym, zbatożonym\nkoniu dowódcy „czarnego kurenia”, swego ukochanego Kruczka z Nowosielicy (stado przeprowadzono do Antonin). Drugi dotyczy zachowania więźniów z Teofipola, ziemian zaaresztowanych przez chłopstwo w listopadzie, a teraz odsyłanych do sądu powiatowego. Ich widok: półnagich, bitych nahajkami i wiezionych ulicą\nmiasta, dla większego upokorzenia, a tak bardzo obojętnych, wzbudził w narratorce ból. Rządy Petlury, odwołujące się do idei ukrainizmu, prowadziły zarządzanie równie rabunkowe, jak Niemcy za czasów swej obecności na Ukrainie. Najbardziej spektakularna była akcja wymiany rosyjskich,\n„carskich” rubli na nowe pieniądze. Okazało się, że chłopi, mający w tym czasie dużo tych pieniędzy, dostali w zamian - bezwartościowe kwitki. Ten sposób usankcjonowanej prawem kradzieży, nigdy nie\nzostał Petlurowcom zapomniany przez wieś. Według narratorki, rząd chcąc odwrócić uwagę od tych problemów, zwrócił społeczne zainteresowanie na istniejący konflikt narodowościowy, mający zastąpić\npodnoszony dotąd - klasowy. Efektem antypolonizmu stały się prześladowania polskiej służby i katolickiej zagonowej szlachty. Propagandę skierowaną przeciw Polakom prowadziły także - według relacji\nZofii Kossak - nowo powstałe oddziały siczowych Strzelców Galicyjskich, które przejęły także funkcje rozwiązanych „kureniów śmierci”. Tragiczny los spotkał także ludność żydowską, po raz kolejny padającą ofiarą pogromów. Najdramatyczniejszy przebieg miał pogrom w Płoskirowie, gdzie w bestialski sposób zginęło ok. 7 tys. osób, od niemowląt po starców. Na wiosnę 1919 r., chociaż polski rząd postarał się o zgodę Ukraińców na wyjazd Polaków z Wołynia - mającego w części pozostać w przyszłości - w granicach ukraińskiego, to chętnych do tego znalazło się niewielu.\nWedług słów narratorki, obowiązkiem kresowej inteligencji było podtrzymywanie morale i solidarność z wiejską szlachtą i służbą, dlatego ziemianie pozostali. Przy życiu utrzymywała ich nadzieja, rozmowy o Polsce. Narratorka charakteryzuje tamten klimat, wykorzystując wymowne aluzje kulturowe. Polacy przypominają „cienie dantejskie” z Boskiej Komedii udręczone tęsknotą, w innym miejscu narratorka nawiązując do biblijnej Pieśni nad pieśniami: porównuje oczekiwanie Polaków na nadejście polskich wojsk i upragnionej wolności, do tęsknoty Oblubienicy czekającej na ukochanego. Te zabiegi literackie podkreślają mistyczny nieledwie stosunek kresowej szlachty do niepodległej ojczyzny: „Mogliśmy wierzyć, że równie bliscy jesteśmy Polsce my, jak ona nam; mogliśmy cieszyć się i czekać”. \\h9. Za komuny\\h Kolejny akt dramatu Kresów i ich mieszkańców przypadł na czas wojny, toczonej przez Polskę i Ukrainę z bolszewikami. 6 kwietnia 1919 r. Starokonstantynów zajęli „czerwonoarmiejcy”, a ich pułki składające się z Tatarów, Kirgizów, Węgrów, Polaków, Niemców, Rosjan i Ukraińców zaczęły terroryzować mieszkańców. Narratorka osobiście tego doświadczyła, gdyż do zajmowanego przez nią\nmieszkania wtargnęło 4 bolszewików. Żądając uszycia rubaszki i frenczu, jednocześnie nie zaniedbywali okazji do propagowania idei rewolucji. Doszło wtedy do znamiennej sytuacji: jedna ze służących ze zniecierpliwieniem\npowiedziała, że poglądy te znane są jej z lektury. Jeden z bolszewików, usłyszawszy, że dziewczyna nie jest analfabetką, uznał ją za „ukrytą burżujkę”. Scena ta unaocznia, w jaki sposób bolszewizm -\nza pomocą utartych frazesów propagandy sowieckiej- kształtował świadomość społeczną Rosji, odwołując się do głębokich kompleksów i zwykłej nienawiści. Uwagi Z. Kossak dotyczą także estetycznej obserwacji zjawiska zrewolucjonizowanych mas. Narratorka zwraca uwagę na „jaskrawość arlekinady”, „potworną orgię czerwieni”, a więc wrażenia kolorystyczne podkreślające dzikość, niepokojący dynamizm zjawiska, wreszcie - symboliczny sens wszechogarniającej czerwieni, jak realizacji apokaliptycznych obrazów ognia i krwi. W takich kategoriach postrzega ona zagrożenie, jakie stwarza dla Europy i cywilizacji zachodniej komunistyczna nawała ze Wschodu. Bardzo osobistym świadectwem tego przekonania są wspomnienia z Antonin, gdzie narratorka uciekła cichaczem, wraz ze swą matką i dziećmi, opuszczając mieszkanie do reszty zarekwirowane przez\nbolszewików. W Antoninach obie kobiety były świadkami ostatecznej zagłady stadniny arabskich koni. Plądrowanie pałacu, siodlarni i wozowni widzi narratora w kategoriach niszczenia i profanacji Piękna. Nie bez powodu pojęcie to pisane jest z dużej litery, jakby dla podkreślenia jego osobowej\nistoty. Pobrzmiewa tu też wyraźne nawiązanie do klasycznej triady wartości: Piękna, Dobra i Prawdy, leżących u podstaw świata porządku i harmonii. Ludzie niszczący je, w pewien sposób dokonują\ndestrukcji fundamentów ludzkiego istnienia, a na gruzach przeszłości nie potrafią niczego zbudować. Rządy komunistyczne zaprowadzone przez bolszewików w Starokonstantynowie, sprowokowały narratorkę do syntetycznego ujęcia najistotniejszych ich cech. Zwracają uwagę braki aprowizacyjne, co wynika ze złej organizacji gospodarki, nastawionej na eksploatację wytworzonych dóbr, a nie ich pomnażanie. Braki te równoważyć ma wielka ilość urzędów, rozbudowana biurokracja, próbująca ogarnąć\nwszystkie dziedziny ludzkiego życia. Jednostka traci prawo do posiadania prywatnej własności, czego przykładem są opisane akcje „unarodowienia” księgozbiorów, mebli, bielizny, ubrań, obuwia, pościeli. Absurdalność tych zjawisk podkreśla fakt, że zabierane dobra w znikomej części trafiają do\nnowo przybyłych mieszkańców miasta, a służą wyposażeniu apartamentów nowej władzy- komisarzy i urzędników. Jednakże najbardziej charakterystyczną dla komunistycznej rewolucji cechą jest walka z religią: „walka wypowiedziana światu przez Sowiety była pozornie tylko walką z kapitalizmem (...), a rzeczywistość była walką z Bogiem, wypowiedzianą wprost Bogu.” Tym samym działania bolszewizmu naruszyć miały metafizyczny porządek rzeczywistości, stając się - na planie historycznym - walką szatańskiego zła z boskim dobrem. Codzienność komunistycznego świata poraża „jałowością i nudą”, toteż staje się on niezdolny do jakiejkolwiek twórczości, oryginalnej kreacji. Ten styl życia degraduje ludzką osobowość, co narratorka obserwuje na przykładzie dwóch młodych i wesołych żołnierzy, którzy w krótkim czasie naznaczeni zostają smutkiem, stają się nieobliczalni i straszni. Z. Kossak, widząc w nich\nnieszczęśliwe ludzkie istoty, zauważa, że w ich „dziejowym posłannictwie” wypełniła się Nietzscheańska idea Nadludzi. Jakkolwiek można by z tym stwierdzeniem dyskutować na gruncie filozoficznym, to przywołanie rzeczywistości „poza dobrem i złem” ma być przestrogą przed ludźmi uzurpującymi sobie prawo do stanowienia nowych wartości i nowej moralności. Człowiek, marzący o byciu bogiem, jest największym - według narratorki - zagrożeniem świata. W imię obrony wartości najwyższych giną „męczennicy i święci nowej rzeczywistości”, których przykładem jest hrabina Chodkiewiczowa i jej córka, torturowane okrutnie przed śmiercią. Narratorka, zgodnie ze swym światopoglądem, widzi w tych wydarzeniach wypełnienie się idei cierpiącej niewinności, „Idei Baranka Niewinnego”, obecnej w historii i niezbędnej dla świata. Równowaga między dobrem i poświęceniem, a winą i zbrodnią wpisana została w jego strukturę. Ironią losu, żywioł chłopski realizujący z olbrzymim zaangażowaniem rewolucyjne hasła, sam dotknięty został bolszewicką grabieżą: wieś traciła zapasy żywności, dobytek gospodarski, inwentarz. Cała\nnienawiść skierowana dotąd przeciw panom (w czasach Petlury - Lachom, posiadaczom), znalazła nowy obiekt - bolszewików. Te złe emocje kazały chłopstwu zacząć tęsknić za dawnymi czasami, za panowaniem\nprawa. \\h10. Z dnia na dzień\\h Forma tego rozdziału wspomnień jest całkiem odmienna od wcześniejszych. Stanowi ona dynamiczny zapis kolejnych dni: od 22 maja poczynając, a kończąc na 21 sierpnia 1919 r., z miesięczną przerwą pomiędzy połową lipca a sierpnia. Diariuszowa konwencja zapisów pozwoliła oddać szybkość zachodzących zmian. Inaczej niż we wcześniejszych fragmentach istnieją tu partie silnie\nzsubiektywizowane, koncentrujące się na osobistych przeżyciach, tęsknocie za ukochanym mężem, albo wręcz zawierające autoanalizę. Obserwowana rzeczywistość historyczna to następujące po sobie przejęcia miasta: 1 czerwca przechodzi ono w ręce Ukraińców, by tydzień później znów być pod rządami bolszewickiego Rewkomu (Rewolucyjny Komitet). Walka toczyła się ze zmiennym szczęściem, a najgorszym dla mieszkańców\nStarokonstantynowa był brak informacji o faktycznej sytuacji na froncie. Najgłośniejsza ze wszystkich, bolszewicka propaganda nie mogła tej luki wypełnić. Społecznym tłem chaosu militarnego był głód: „Upiór dawno nie widziany w starym spichrzu Europy”. Dla Polaków ostoją w najtrudniejszych chwilach stał się Kościół i tym większa była ich tęsknota za wkroczeniem na Wołyń polskiego wojska (zapis z 16 VII). Dla narratorki bowiem ich walka z rewolucją byłaby wcieleniem odwiecznych zmagań Dobra ze Złem, ścierania się archaniołów z szatanem. Coraz częściej docierające informacje o zbliżaniu się polskich\noddziałów, jednak radość z tego mącą tragiczne wydarzenia, pogromy ludności polskiej i żydowskiej dokonywane na zmianę przez Ukraińców i bolszewików. Narratorka z goryczą mówi o braku jakiegokolwiek zainteresowania ze strony polskich władz - rządu i sejmu. Dramatycznie brzmią słowa, że carska władza - bardziej niż one - dbała o swoich poddanych. Martyrologia polskich Kresów ignorowana przez Warszawę i Europę, będzie kiedyś wyrzutem sumienia, ale dziś zadziwia narratorkę bezkarność, z jaką przez pół roku można mordować niewinnych ludzi, nie narażając się na żadne konsekwencje. 21 VIII Z. Kossak otrzymała długo wyczekiwaną informację od swego męża Stefana, niewidzianego od długich siedmiu miesięcy. Przebywał on w Ostrogu, skąd polskie wojska wypędziły bolszewików. Dzięki pomocy\nludzi, którzy umożliwili wyjazd do odległego o 90 wiorst miasta (pożyczenie koni, wyrobienie fałszywych przepustek), było możliwe spotkanie Zofii i Stefana. W drodze do Ostroga narratorka, wraz z towarzyszącą jej Piasecką, nocowała w domostwie Kresowskich. Polska rodzina szlachecka, mieszkająca od wieków na Kresach, nawet przez brzmienie swego nazwiska identyfikuje się ze swą „małą ojczyzną”. Pobyt w gospodarstwie, to metaforyczne wejście w polskość: narratorka spostrzega ją w szlacheckiej, staroświeckiej manierze, towarzyskiej ogładzie, uprzejmości. Zadane przez Kresowskiego pytanie: „A żeby to od kogo można się było dowiedzieć, skąd się wzięło, że my tu takie pomieszane: katoliki, chłopy...”, intryguje narratorkę swą głębią. Formułuje odpowiedź, która odwołuje się do tradycji Kresów jako miejsca osiedlania się polskiego rycerstwa, strzegącego rubieży Rzeczypospolitej i pracującego na roli ukraińskiego ludu: „Twój pradziad, panie szlachcicu Kresowski, wraz z towarzyszy swoimi, czuwa niestrudzenie (...) precz odganiając Tatara i zbója (...), by w bezpiecznym cieniu rycerskiego proporca mógł lud spokojny, skrzętny, pracowity budzić nowe życie, obsiewać ziemię rodzajną, gromadzić rojne ule po pasiekach...”. Długa, wspólna historia Polaków i Rusinów była pasmem krótkich pojednań i długich swarów, a zabory pogłębiły podziały społeczne i narodowe, bo zależało na tym Rosji. Jednakże narratorka wierzy, że\nPolska upomni się już wkrótce o „odepchniętego i skrzywdzonego”. Niestety nadzieje te okazały się mrzonką: Wojsko Polskie zatrzymało się na linii rzeki Zbrucz, a tereny rozciągające się na wschód od niej przypadły w udziale Ukrainie. Z. Kossak z goryczą przyjmując tę decyzję, ma poczucie krzywdy i rozczarowania. Trwanie na „kresowym posterunku” okazało się pozbawione sensu, bo Rzeczpospolita sama wyrzekła się części swego\nterytorium i zamieszkującej ją ludności. Narratorka problem ten postrzega w kategorii zdrady ojczyzny, a decyzję władz przyrównuje do niechlubnego postępowania gen. Chłopickiego w czasie powstania listopadowego, kiedy nie docenił Podolaków chcących tworzyć wojsko. Mimo decyzji politycznej, Kresy pozostaną dla Zofii Kossak synonimem ojczyzny, o czym świadczą pełne emocji słowa modlitwy- ślubowania, kończącej Pożogę: „Ziemio najmilsza mimo prześladowań, Ziemio rodzona pomimo traktatów, Ziemio polska i ojczysta pomimo planów partii, Ziemio nasza - pomimo sądów cudzoziemskich...” Pobrzmiewają w nich tony dobrze znane polskiej wrażliwości, podobne do Mickiewiczowskich emocji z Ksiąg narodu i pielgrzymstwa polskiego. W ten sposób los polskich pielgrzymów z XIX wieku spotkał się z losem wygnańców XX stulecia.",
        "Author": "Stefan Żeromski",
        "ReleaseDate": "1924",
        "Genre": "Powieść historyczna, Literatura polska"
    },
    {
        "title": "Tomek w krainie kangurów",
        "content": "\\hStreszczenie szczegółowe\\h Do Warszawy przyjeżdża profesor Andrews, przedstawiciel jednej z szkół psychologicznych. Ma on promować reprezentowane przez siebie koncepcje psychologiczne, dlatego też oprócz spotkań ze studentami, ma również w planach spotkanie z psychiatrami i wywiad do czasopisma psychologicznego. Andrews pojawia się na lotnisku i już pierwsze lądowanie w Warszawie sprawia, że ma on poczucie, że jest w zupełnie innym kraju. Nie umie jeszcze znaleźć przyczyny tego wrażenia. Narrator od samego początku wskazuje zaś na inną nieco cechę profesora, a mianowicie jego zdolność i tendencję do analizowania otaczającej go rzeczywistości, traktowania wielu jej elementów jako symboli, które mogą stanowić wskazówkę dotyczącą kolejnych wydarzeń. Na lotnisku pojawia się Małgorzata, Gosha, czyli przewodniczka profesora w Polsce. Szybko okazuje się, że zagubiona została torba profesora z jego książkami, a także ubraniami. Gosha obiecuje, że pojawi się na lotnisku kolejnego dnia i ponowi próbę odzyskania walizki. Dziewczyna przedstawia profesorowi plan na najbliższe dni. Potem zabiera go na kolację ze swoim narzeczonym. W końcu oboje odprowadzają profesora do wynajętego dla niego mieszkania. Ten upojony wieczorem i towarzyszącym mu alkoholem szybko zasypia w ubraniu. Kiedy budzi się rano, orientuje się, że spał w ubraniu, jedynym ubraniu, którym na razie dysponuje. Czekając cierpliwie na asystentkę lub telefon od niej, profesor próbuje się ogarnąć, znaleźć kawę albo coś, co będzie ją przypominać. Profesor oczekując na Goshę, spogląda na otaczające go bloki. Ma poczucie opasającej go zewsząd szarości. W końcu dostrzega stojący na ulicy czołg, co wywołuje w nim konsternację. Chce zadzwonić do dziewczyny, ale okazuje się, że telefony nie działają. Profesor wychodzi więc z bloku, błąka się po okolicy, prawie się gubi, ale w końcu szczęśliwie udaje mu się wrócić do mieszkania. Kolejnego dnia podejmuje próbę zrozumienia, co się wokół niego dzieje. Ponieważ telefony dalej nie działają, wychodzi na ulice. Chce znaleźć ambasadę. Mija po drodze smutnych, przestraszonych ludzi. Nie rozumie, co się wokół niego dzieje. Czołg znika, ale za to pojawia się kolumna wozów opancerzonych. W końcu profesor trafia do baru, gdzie na migi udaje mu się zamówić coś do jedzenia. Wsiada do autobusu, który jedzie w inną stronę, więc musi się wracać. Po drodze do domu widzi witrynę sklepową z pełnym zatowarowaniem, sklep jest jednak zamknięty, mimo że zgodnie z godzinami pracy, powinien działać. Mijający profesora człowiek tylko ironicznie się do niego uśmiecha. Profesor wraca do mieszkania. Kolejnego dnia staje w kolejce do sklepu, gdzie właśnie pojawia się pieczywo. W końcu udaje mu się kupić także przezroczysty płyn w butelce. Ludzie w kolejkach wydają się źle nastawieni, smutni, przybici, przygnębieni, spięci. Profesor Andrews widzi także kupno świątecznych ryb („żywą czy na miejscu”), a scena ogłuszania ryby robi na nim przeogromne wrażenie. Kupił choinkę. W końcu wrócił do domu, otworzył zakupioną butelkę, napił się i zorientował, że ma do czynienia z octem. To przelało szalę goryczy. Profesor spakował wszystko i wyszedł z mieszkania z myślą o ambasadzie. Przed blokiem jednak natknął się na mężczyznę, przed którym wylał cały swój żal i brak zrozumienia. Człowiek zabiera go do swojego mieszkania i częstuje wódką, a jego żona podaje kawał ciepłej kiełbasy. Ludzie ci nie rozumieją do końca profesora, ale przekazują mu informację kluczową: „war”. Profesor w łazience natyka się na rybę w wannie, co ostatecznie doprowadza go do załamania. Zostaje odstawiony przez spotkanych ludzi do ambasady. Żegnając się z dobroczyńcą, pyta łamanym polskim: „Ziwo czy na miescu?”.",
        "Author": "Alfred Szklarski",
        "ReleaseDate": "1957",
        "Genre": "Książka dla młodzieży, Literatura polska, Powieść przygodowa"
    },
    {
        "title": "Przed sklepem jubilera",
        "content": "\\hStreszczenie szczegółowe\\h Pierwszymi bohaterami Przed sklepem jubilera są Teresa i Andrzej, których opowieść ma podtytuł Sygnały. Bohaterowie w monologach opowiadają o swoim związku. Teresa mówi o oświadczynach Andrzeja, których zupełnie się nie spodziewała, natomiast ujęły ją jego słowa, kiedy zapytał ją „czy chcesz być moją towarzyszką życia” zamiast „czy chcesz być moją żoną”. Bohaterowie podejmują temat wspólnej podróży przez życie. Podróży, której bieg trudno przewidzieć, która sięga dalej i dalej. Andrzej opowiada o początkach swojej relacji z Teresą, wskazuje, że związek ten nie był prosty. On bowiem chciał być wolny, nie mieć poczucia, że Teresa jest mu niezbędna. Walczył więc z siłą uczucia, akceptował je, a jednocześnie przerażało go to silne przywiązanie jednej osoby do drugiej. Okazuje się, że Teresa też to widziała, dlatego oświadczyny Andrzeja tak ją zdziwiły, że potrzebowała kilku minut, aby na nie odpowiedzieć. Kobieta przypomina wycieczkę w Bieszczady, kiedy to Andrzej interesował się jeszcze Krystyną, natomiast wycieczka sama w sobie była bardzo udana. Kluczowym momentem dla Teresy było doświadczenie dziwnego dźwięku, jakby jęku, który usłyszeli wszyscy wędrujący i na który po chwili chłopcy zdecydowali się odkrzyknąć. Teresa myślała wtedy, że nie wszystkie sygnały mogą się ze sobą spotkać. W dzień oświadczyn Andrzeja tak też myślała o sobie i o nim, więc zaręczyny były jeszcze większym zaskoczeniem. Teresa mówi o tym Andrzejowi, a on dokładnie rozumie, co dziewczyna ma na myśli. Podkreśla, że sam wzbraniał się długo przed przerzuceniem mostu między nimi.  Teresa i Andrzej stoją przed witrynami wystawowymi. Oglądają ubrania i buty. Obserwują siebie w wielkim zwierciadle. W końcu ich uwaga pada na obrączki na wystawie jubilera. Wiedzą, że to ten moment, ale wstrzymują się z wejściem do środka. Rozmyślają o znaczeniu obrączek, szczególnym połączeniu i otwarciu na przyszłość, które one symbolizują. W końcu mija ich Ktoś – mówi o wyjątkowej pracy jubilerskiej i precjozach, co skłania ich do myślenia o losie.  Bohaterowie opowiadają o trudnej relacji, szczególnie o braku otwartości i ufności Andrzeja, który dopiero po czasie zawierzył Teresie. Kilkukrotnie powraca obraz pary stojącej przed sklepem jubilera, przypominającej sobie uczucia, które im towarzyszyły, kiedy jubiler wybierał i przymierzał obrączki, a oni wyobrażali sobie dzień ślubu. Na koniec pojawia się pieśń chóru zapowiadająca sam ślub, jak i silny związek, którego symbolem są obrączki.  Druga część dramatu Przed sklepem jubilera zatytułowana jest Oblubieniec i poświęcona jest historii Anny i Stefana. Tutaj główną bohaterką jest Anna, która opowiada o rozpadzie swojego związku ze Stefanem. W emocjonalnych słowach analizuje moment, kiedy poczuła, że Stefan przestaje wypełniać jej życie, że zostaje ona sama. Okazuje się, że para ma trójkę dzieci, natomiast ich perspektywy w ogóle tutaj nie ma, podobnie jak osoby Stefana. Anna opowiada o oddaleniu między małżonkami wyłącznie ze swojej perspektywy, jest przekonana, że Stefan uważa, że nie musi się już starać, a rany zabliźniają się same. W efekcie żyją obok siebie, a nie razem. Anna przychodzi do sklepu jubilera, aby sprzedać obrączkę ślubną, jest przekonana, że Stefan tego nawet nie zauważy. Jubiler jednak wcale nie jest chętny do zakupu, mówi kobiecie, że obrączka nic nie waży, bo dopóki mąż żyje, obrączki ważą tylko razem, nigdy osobno. Przypomina kobiecie o tym, że próbuje przekreślić swój los i swoją przeszłość. Bardziej intensywną dyskusję podejmuje z kobietą przypadkowy rozmówca –  Adam. Próbuje kobiecie przypomnieć, jak ważna jest miłość, jak ważne jest oczekiwanie i nieustanna czujność. Mówi kobiecie, że w tym miejscu, w którym stoją, przejdzie Oblubieniec. Kobieta więc czeka – pierwszy mężczyzna jej nie zauważa, drugi proponuje pójście na tańce, trzeci zaprasza do samochodu. Ostatecznie jednak Anna nie odchodzi z żadnym z nich, choć w ostatnim przypadku potrzebna jest interwencja Adama. Bohater ponownie przypomina o Oblubieńcu, o oczekiwaniu na niego, wskazuje na mądre i głupie panny (nawiązując do biblijnej przypowieści). Ostatecznie okazuje się, że Oblubieńcem, który przecina drogę Annie, jest Stefan, z czym kobieta nie umie się pogodzić. Chór zwraca uwagę, jak trudne jest czekanie i czuwanie, jak łatwo zgasnąć może knot lampy. Pieśń ta jeszcze mocniej podkreśla cierpienie Anny i jej rozterki.  Trzecia, ostatnia część dramatu Przed sklepem jubilera nosi tytuł Dzieci i odnosi się do Krzysztofa – syna Andrzeja i Teresy oraz Moniki – córki Stefana i Anny. Najpierw na scenie pojawia się Teresa, żona Andrzeja i matka Krzysztofa, który właśnie powiedział jej o związku z Moniką. Kobieta emocjonalnie przeżywa tę wiadomość. Wspomina zmarłego na froncie męża i to, że Krzysztof dorastał bez ojca, mimo że z nią Andrzej cały czas był, bo ich los to jedność. Kobieta, rozważając na temat związku syna, wspomina swoją i Andrzeja wizytę przed sklepem jubilera. Wyobraża sobie rozmowę Krzysztofa i Moniki, których widziała, stojących przed sklepem jubilera.  Monika i Krzysztof rozmawiają o swoich ograniczeniach, ciężarze przeszłości i wyobrażeniach, na które wpłynęli rodzice. U Krzysztofa jest to brak ojca przy jednoczesnym poczuciu jego obecności przez matkę, u Moniki potrzeba wyrwania się z domu, w którym brak jest miłości między rodzicami. Teresa przyglądająca się młodym wybierającym obrączki, mocno analizuje wpływ rodziców na młodych. Widzi jednak, że na swoją miłość patrzą inaczej niż ona. Po prostu idą do przodu, nie chcą wcześniej poznać przyszłości, nie pytają o nią, po prostu zaczynają nowe.  Na ślubie pojawia się Anna, Stefan, Teresa i Adam – ten sam, który zapowiadał Annie nadejście Oblubieńca i ten, który był z mężem Teresy na froncie, a po jego śmierci wspomagał Annę i opiekował się Krzysztofem. Teresa czuje, że Adam to szczególna postać, która zdaje się wszystkich łączyć. Anna rozmawia z Adamem, podkreślając, że związek jej i Stefana właściwie nie istnieje. Adam jednak wierzy, że Anna jest już bliżej okrycia nowego wymiaru tego związku, nauczenia się innej miłości. Adam rozważa, że przyczyną problemów jest to, że miłość między dwojgiem ludzi nie zawsze znajduje oparcie w Miłości absolutnej. Stefan, obserwując wszystko dookoła, decyduje się wykonać pierwszy krok w kierunku Anny – kładzie jej rękę na ramieniu i podkreśla, że tęskni za byciem dzieckiem. To zapowiedź czegoś nowego.",
        "Author": "Karol Wojtyła",
        "ReleaseDate": "1960",
        "Genre": "Dramat, Literatura polska, Literatura religijna"
    },
    {
        "title": "O poprawie Rzeczypospolitej",
        "content": "\\hStreszczenie szczegółowe\\h \\hPrzedmowa imieniem Narodu Polskiego do pierwszego w tym narodzie stanu\\h Staszic streszcza w Przedmowie jeden z rozdziałów Uwag nad życiem Jana Zamoyskiego - Sposób ratowania Polski od podziału. Zwraca uwagę, że szlachta nie chce się zgodzić na zniesienie feudalizmu i ustanowienie demokracji. Nieograniczona władza szlachty (jednowładztwo) doprowadzi Rzeczpospolitą do podziału i upadku.\nAutor jest zwolennikiem oświeconej monarchii absolutnej. Kiedyś Polska była jednym z najpotężniejszych krajów w Europie, teraz z kolei „naród Polaków, już co do ziemi uszczuplony, co do ludności jeden z najmniejszych i najsłabszych, a w całej Europie on ze wszystkich cierpi największe krzywdy i wzgardę”. Przyczyną tej sytuacji jest prywata panujących (magnaterii i szlachty). Ponadto zaginął stan rycerski, nie ma kto bronić granic kraju. Konieczne jest więc ustanowienie stałego, zawodowego wojska,\nktóre utrzymywane byłoby z podatków. Szlachta to stan reprezentujący kraj i dlatego w swoich rządach winna mieć na względzie dobro narodu, nie osobiste. Tymczasem obecne prawo daje przywileje stanom posiadającym, a nie dba o lud, który\njest najcenniejszą wartością narodu. W Europie mówi się, że Polskę należy podzielić, sprzyjają temu okoliczności, ponieważ ze wszystkich stron Rzeczpospolita otoczona jest wrogami (król pruski,\ncesarz austriacki, imperatorowa moskiewska). Dlatego kraj musi wzmocnić się wewnętrznie, a szlachta ustanowić takie prawa, aby lud pracował i bogacił się. Nie może dłużej wykorzystywać chłopów dla\nwłasnych zysków, bo to doprowadzi do zniszczenia całego narodu, którego szlachta stanowi tylko część. Koniecznością jest więc, aby ustanowienia obecnego rządu obejmowały wszystkich, a nie tylko stan\nszlachecki. Należy wziąć pod uwagę położenie geograficzne kraju i stosunki z sąsiadami, opinię Europy o Polsce, rolę szlachty i mieszczaństwa, konieczna jest też reforma wojska (w jednej piątej\nzłożonego ze szlachty, w pozostałej części z mieszczaństwa). W apostrofie do szlachcica - Polaka („Ty, który jeszcze masz duszę Polaka, w prostocie serca kochający twoją Ojczyznę cnotliwy szlachcicu!”) autor prosi o uważną lekturę dzieła. Jego intencją jest bowiem dobro kraju i wszystkich obywateli - „Niczego nie pragnę, tylko, aby ten Naród był potężnym i poważnym” Rzeczpospolita powinna pozyskiwać sprzymierzeńców, a nie kupować ich. Należy zachować zbrojną neutralność, a przede wszystkim wzmocnić obronę ojczyzny. Naród może uratować konstytucja, która będzie\nustanowiona z myślą o dobru wszystkich, która powiększy „liczbę obywateli swobodnych i wolnych”. Już dwa lata posłowie na sejmie radzą, a nie została uchwalona żadna z ustaw. \\hPrawo Natury, czyli o związkach naturalnych\\h „Prawem natury jest prawo Boga: Stwórca świata założył drogi, którymi wszystko biegnąć musi do zamierzenia Jego”. Staszic uważa, że wszystko na świecie jest aktywne, podlega nieustannym zmianom. Bóg dał każdemu stworzeniu władzę, różne własności, wyznaczył na świecie miejsce. Nikt nie trwa w odosobnieniu,\nwszystko jest od siebie zależne. Stworzenia, które posiadają takie same własności, mają takie same potrzeby, są równe, tworzą wspólnotę, mają takie same prawa. Ze wszystkich istot na świecie\nnajdoskonalszy jest człowiek. Posiada on najwięcej własności. \\hPrawo Człowieka, czyli o związkach człowieka ze światem, z sobą samym i innymi ludźmi\\h Człowiekowi wraz z życiem dana została wrażliwość i uczucie, dlatego doświadcza on nie tylko bólu, ale i rozkoszy. Źródłem jego poznania świata są zmysły. Uczucia innych powinny mu się udzielać.\nDzięki umiejętności porozumiewania się, ludzie mogą mówić o swoich pragnieniach i wyobrażeniach. To jest ich prawo. Każdy rodzi się słaby i nieporadny, jednak z wiekiem dojrzewa w nim rozum (który\njest osłabiany co kilka godzin przez sen, a potem, stale, przez starość). \\hWniosek\\h Ludzie co do praw są równi, ale co do sposobu ich używania już nie. Osobista moc człowieka i rozum w każdym wieku są odmienne, podlegają czasowi, chorobom, śmierci. Natomiast moc i rozum zbiorowości\nsą nienaruszalne, stałe, nieśmiertelne. \\hWniosek dalszy\\h Każdy człowiek ma prawo do równości, wolności i stanu posiadania (własności). Nikt nie rodzi się z przeznaczeniem do bogactwa, szlachectwa, szacunku, czy też do ubóstwa, poddaństwa, wzgardy. O\nrówności ludzi stanowi ich użyteczność. \\hWniosek względem Towarzystwa\\h Człowiek jest stworzony do życia w towarzystwie (grupie, wśród innych). Powinien używać całej swojej mocy i rozumu na obronę towarzystwa, za to społeczność powinna zapewnić jednostce obronę jej praw\ni wolność do ich używania, stosowania. Najważniejszym obowiązkiem społeczności jest więc obowiązek wobec siebie samej, jako gwaranta wolności i przestrzegania praw swoich członków - nie zaś\nbezpośrednio wobec partykularnych interesów obywateli. Położenie kraju nie ma wpływu na naturalne prawa człowieka. Jedynie warunki klimatyczne mogą zmniejszyć lub zwiększyć w ludziach wrażliwość. \\hWniosek względem Prawodawstwa\\h Moc i wolę Narodu ustanowił sam Stwórca. Tylko ta władza pochodzi od Boga, która przez Naród jest nadana i Narodowi służy. Wolność człowieka polega na prawie do używania swoich własności. Do\nustanowienia praw powołany jest poseł (wybrany przez obywateli). Wyrazem powszechności woli jest jednomyślność, można przyjąć też głos dwóch trzecich części Narodu. Gwałtem przeciwko społeczności\nnazywa Staszic sytuację, kiedy jeden człowiek hamuje prawo do ustanowienia woli większości (krytyka liberum veto). Dlatego człowiek ma prawo używać swoich myśli, osobistych własności, ale tylko wówczas, gdy nie szkodzi innym. \\hWniosek względem Władzy Rządowej\\h Staszic uważa, że władza wykonawcza (która chce prawa) i ustawodawcza (która wciela prawo w życie) są niepodzielne („Naród z najwyższą wolą bez najwyższej mocy byłby podobny do człowieka paralityka. Naród z najwyższą mocą bez najwyższej woli byłby podobny do człowieka głupiego”). Jest szkodliwe, kiedy urzędnik, który ma stać na straży przestrzegania praw, nadaje sobie więcej praw niż sam prawodawca, stawia się ponad prawodawcą, np. król, jako władza wykonawcza, ma większą\nwładzę od woli powszechnej - czyli władzy ustawodawczej. \\hWniosek względem Władzy Sądowniczej\\h Tylko powszechna wola może stanowić podstawę urzędu sądownictwa, ocenić zażalenie stron. Karę z kolei wyznacza samo prawo. Nigdy nie będzie równości i wolności tam, gdzie naruszane są prawa\nczłowieka, gdzie jednostka (np. monarcha albo zwierzchnik sądów) dyktuje prawo i wyznacza sędziów. Sędziego powinni wybierać obywatele, których on osądzać będzie, nie zaś jeden człowiek lub urząd.\nWyrok musi być praworządny - zawsze zgodny z literą prawa („Wyrokiem sądu nic innego być nie może, tylko słowa samego prawa.”). \\hWniosek względem bezpieczeństwa wewnętrznego i zewnętrznego\\h Obrona wewnętrzna praw jednego obywatela przeciwko drugiemu powinna zawsze mieć na uwadze wolność całego towarzystwa. Do zadań obrony zewnętrznej należy bezpieczeństwo całego narodu - praw ludzi,\nwolności i własności obywatelskich - nigdy więc nie może działać przeciwko tym prawom, nie może ich ograniczać. Obronę tę utożsamia Staszic z powszechną mocą narodu. Autor postuluje ustanowienie\nstałego wojska zawodowego, które utrzymywane byłoby kosztem ogółu. Jednak jego rozwój powinny warunkować zdolności i siła, a nie ambicje zaborcze panującego lub potrzeby utrzymania równowagi z\nsąsiadami. Regularne wojsko nie może służyć do obrony despotyzmu czy utrzymania niewoli. Powinno służyć wolności - „tylko sami obywatele są naturalnymi obrońcami swoich praw, wolności i własności” . \\hWniosek względem Praw Narodów\\h „Prawami narodów są prawa człowieka powszechniej wzięte”. Każdy człowiek swój rozum i władzę powinien wykorzystać na obronę swoich praw, a nie na odbieranie ich innym. Tak samo naród - powinien umacniać swoją praworządność. Tylko te wojny są zasadne,\nktóre sprawiedliwie bronią praw narodów. Niszczą je zaś despoci i rody dające sobie władzę ustawodawczą, prawo stanowienia o innych i dominowania nad innymi oraz władcy (król, cesarz), którzy dla własnych korzyści prowadzą wojny. Ponadto\nnikt nie ma prawa „podpisywać niewoli” (prawnie ustanawiać, oddawać w niewolę) innych ludzi czy narodów (aluzja do zaborów). Staszic neguje tutaj działania sejmu podziałowego z 1773 roku, który uznał i zaakceptował pierwszy rozbiór Polski. Stąd wojny niesprawiedliwe to takie, które pozbawiają inne narody prawa do wolności. Słusznymi wojnami są jedynie te, które prowadzone są w\nobronie prawa i wolności obywateli lub w imię ich odzyskania. \\hKontrakt Wspołeczności, czyli Ustawa Towarzystwa\\h Prawem natury jest współdziałanie wszystkich. Izolowanie, wykluczanie rodzin czy grup ludzi ze społeczeństwa, w którym żyją, to spisek przeciwko ludzkości. Społeczność powinien łączyć kontrakt, który\nstanowi zbiór praw politycznych i cywilnych. Kto nie chce stanowić o tym osobiście, może działać przez pełnomocnika (tu: posła). On jest wyrazicielem woli ogółu. Zatem, aby uchwała nabrała mocy\nprawnej, posłowie muszą mieć upoważnienie od swoich wyborców do jej powzięcia. Ustanawianie prawa należy do wszystkich obywateli. Ustrój społeczny nie może opierać się na bezprawiu, ponieważ ten jest\nzaprzeczeniem praworządności. Wolność i własność obywateli jest wtedy właściwa, jeżeli nie narusza praw innych społeczności. Przywileje jednego stanu nie mogą stać w sprzeczności z prawami innych\ngrup obywateli. Społeczeństwo to tym samym związek umowny (kontrakt) między ludźmi wolnymi i równymi. \\hUstawa Rządu, czyli Prawa Polityczne\\h Prawa polityczne stanowią związki wykonawców władzy (tu: urzędników, oficerów, króla) z obywatelami. Urzędnicy nie mają mocy sami z siebie, muszą kierować się prawem. Dlatego należy mieć na uwadze,\naby nie wykorzystywali oni swych wpływów, tym samym nie stanowili zagrożenia dla wolności i własności obywateli. Władza wykonawcza powinna opierać się na działaniu poszczególnych ministerstw, a nie\nna wyłącznej władzy rządu. Rządy Rzeczpospolitej muszą być dostosowane do rządów zewnętrznych. Nie można dać swoim obywatelom więcej wolności czy własności niż jest to ustanowione w krajach ościennych. \\hTeraźniejszy [Zewnętrzny] Związek Polityczny Krajów, czyli Prawa Narodów\\h Bóg ustanowił naturalne prawa człowieka, dlatego cywilne i polityczne prawa obywatela nie mogą być z nimi sprzeczne. Prawa narodów są takie same jak prawa człowieka: „kto gwałci Prawa Człowieka, ten gwałci Prawa Narodów” . Jeżeli któryś z krajów narusza prawa swoich obywateli, jego związek z innymi narodami zostaje naruszony. Dla zachowania spokoju i bezpieczeństwa wszystkich krajów, nie powinno się dopuścić, aby\ngdziekolwiek były łamane Prawa Człowieka. \\hDalsze [Z]obrażenie Dzisiejszego Prawa Narodów\\h Staszic uważa, że w Europie żyją niewolnicy, wszędzie niszczone są Prawa Człowieka, a więc w konsekwencji tego, Prawa Narodów. „Miejsce Praw Narodów zastąpił despotyzm z prawem gwałtu”. Przytacza przykłady europejskich despotów i konsekwencje ich rządów. Mowa o despotyzmie w Rosji (rządy Piotra I Wielkiego), w Prusach (władcy niemieccy sprzedawali swoich żołnierzy na sztuki), w\nAnglii (król ma prawo odmówić zatwierdzenia uchwał Parlamentu) i w innych krajach. \\hTeraźniejszy Związek Polityczny co do Powagi Narodów\\h Staszic podaje przykłady krajów, które padły ofiarą despotyzmu. Grabieżcy podawali różne powody agresji - np. Piotr Wielki zniszczył Rygę, bo (podobno) nie dość gościnnie go tam przyjęto. Ludwik IV chcąc zburzyć Rzeczpospolitą Genueńską, zmyślił, że chciano mu spalić okręty. Podobnie Prusy postąpiły względem Holandii. Jednak największe okrucieństwo spotkało Polskę, przy milczącej zgodzie\nEuropy. Dwór Moskiewski katował niewinną ludność chłopską (w wyniku buntu chłopów ukraińskich w 1768 roku zabito ok. 200 tys. osób). Okrucieństwa czynił też dowódca wojsk rosyjskich - pułkownik Drewicz, pastwiący się nad konfederatami barskimi w Wielkopolsce. Europa milczała także przy pierwszym rozbiorze Polski. Nikt nie\nprotestował przeciwko naruszeniu prawa narodów. Jednak kiedy sułtan turecki, chcąc pomóc Polakom, uwięził posła moskiewskiego, wydano manifesty krytykujące takie działanie. \\h[Zewnętrzne] Teraźniejsze Związki Polityczne co do Sprawiedliwości\\h Staszic ubolewa nad stosunkami, jakie panują między krajami. Opierają się one na łamaniu traktatów i dbaniu tylko o swoje interesy. Przywołuje postać Fryderyka Wielkiego (król pruski), który\npowołując się na przymierze z Francją, zaangażował ją w wojnę śląską (1742 r.), a potem nie przyszedł z odsieczą uwięzionym w Pradze Francuzom. Podobnie Austria postąpiła z Polakami mieszkającymi na ziemiach zaborczych. Obiecano praworządność, jednak nie dotrzymano zobowiązań. \\hTeraźniejsze Związki Polityczne co do Obrony Narodu\\h Staszic wypowiada się na temat wojska. Uważa, że koniecznością jest regularna armia, tym bardziej, że współczesna mu Europa to plac bitwy. Utrzymanie stałego wojska jest bardzo kosztowne, dlatego\nżaden stan nie może być uprzywilejowanym w finansowaniu żołnierzy, ponieważ niebezpieczeństwo dosięgnie wszystkich. Autor podaje kwoty, jakie przeznaczają na swoje armie kraje ościenne. \\hJakiż był dotąd w Despotycznych Krajach Wielki Sposób takiego Powiększania Podatków?\\h Staszic przedstawia panujące w innych krajach despotycznych „prawidła ekonomii politycznej”, jakie stosują władcy dla pozyskania pieniędzy na wojsko („Zakazują obce zbytki. Zabierając wszystko dają oszczędności przykład Zamykają w kraju pieniądze, częstszym biegiem powiększają ich masę. Często w ich przebijaniu i fałszowaniu jeszcze szukają\npożytków”). Do swojej pozycji familie te doszły poprzez wzmacnianie mieszczan i chłopów, a ograniczanie przywilejów szlachty i mieszczaństwa. \\hWniosek dla Polski\\h Autor opowiada się za ustanowieniem podatków. Tylko stałe opłaty na rzecz państwa uczynią je sprawiedliwym, wolnym i trwałym. „(...) dzisiaj praw i rządu najwyższym zamiarem jest nie ludzi szczęśliwość, ale największe podatki”. Rzeczpospolita takie musi ustanowić prawo, aby dać wolność osobistą, własność ziemi, przy jednoczesnym ustaleniu podatków. Autor w tej kwestii najbardziej obawia się oporu ze strony magnaterii. \\hDo Panów [czyli Możnowładców]\\h Staszic wskazuje na niebezpieczeństwo despotyzmu (bezwzględnej władzy, nie uznającej praw i wolności obywateli), który jest przyczyną upadku panów, szlachty i duchowieństwa. Kiedy utracą oni swoje przywileje i staną w szeregach zwykłych obywateli,\nw porównaniu z nimi staną się niczym. Takie właśnie są konsekwencje władzy, która oparta jest nie na prawie, „ale na gwałcie, oszukaniu, przesądach (...)”. Despotyzm obrócić się może przeciwko panującym. Niech przestrogą będą tu wypadki w Europie (Anglia, Francja), gdzie wielcy baronowie i senatorowie zostali tragicznie zgładzeni, broniąc zawzięcie\nswojego prawa do przywilejów. Formą zabezpieczenia szlachty przed despotyzmem jest majorat (sposób dziedziczenia - cały majątek, bez prawa podziału, przechodzi na najstarszego syna lub krewnego).\nStaszic podaje przykłady województw wschodnich (majątki Czartoryskich, Potockich, Zamoyskich), które zostały zagarnięte przez despotyzm (po I rozbiorze Polski w 1772 roku znalazły się pod panowaniem Austrii). Autor stwierdza, że „Despotyzm jest to stek wszystkich przywilejów, które duchowieństwo i szlachta dzierżyli. W towarzystwach panowie z tych przywilejów największe pożytki mają. Stąd pochodzi, że pan i despota tak sobie\nz bliska wbrew stoją”. Według Staszica to przede wszystkim panom powinno zależeć na suwerenności Polski, jeżeli ona upadnie, ich czekają największe prześladowania i wzgarda. Jeżeli jednak Polska jest szczęśliwa, panowie są\nszanowani. Panowie najwięcej są winni Polsce. Kiedy szlachta przelewała swoją krew w obronie ojczyzny, oni czerpali z Rzeczypospolitej największe zyski (darowizny, nagrody, spadki beztestamentowe i\nbezdziedziczne). Czerpią oni korzyści z kraju, nic w zamian nie dając („Od stu lat blisko panowie polscy wszystko mają z kraju - a żaden z nich nic dobrego nie czyni”). „Powiem, kto mojej Ojczyźnie szkodzi! Z samych panów zguba Polaków”. Staszic zarzuca im brak szacunku dla prawa. To właśnie panowie uczą na sejmach zdrady, przekupstwa, przemocy i podstępów. Oszukują szlachtę, sądy zamieniają w targowiska sprawiedliwości. To oni\nkupczyli polską koroną. To oni wprowadzili do kraju obce wojska, doprowadzili do zerwania dobrych stosunków z Kozakami. Zaprzedali Polskę Dworowi Moskiewskiemu (Rosji), przy rozbiorach brali\npieniądze od zaborców, byli przeciwni oddaniu władzy nad wojskiem sejmowej Komisji Wojskowej. Panowie przyczynili się do upadku ojczyzny, którą teraz szlachta musi dźwigać. Staszic określa ich mianem\nrozpustnych, lekkomyślnych, podłych, chciwych, dla własnych korzyści gotowych kraj zgubić. Szczególne oskarżenia padają pod adresem rodu Potockich. Rodzina ta, mająca rozległe wpływy, zdominowała elekcje, władzę sądowniczą. Decydowała o obsadzaniu stanowisk urzędniczych i kościelnych. Jeżeli ktoś ze szlachty nie czynił po ich myśli, a stanął\npo stronie dobra publicznego, zaraz odbierał dokument, że część majątku, którym zarządza, nie jest jego własnością. Dlatego dla spokoju swych rodzin, szlachta uznawała zwierzchnictwo magnatów.\nPodłość, nikczemność uniżoność wobec magnatów zastąpiły w szlachcie wolę i dumę wolnego człowieka. Autor krytykuje Czartoryskich, którzy stali się przeciwnikami własnego kraju. Szydzili z polskiej obyczajowości, schlebiali cudzoziemszczyźnie, uczyli swoje dzieci wzgardy dla Polaków i ojczystego języka. Poprzez swoje rozległe\nkontakty, niszczyli w ludziach miłość do kraju. To za ich sprawą Polacy pozbyli się narodowej dumy, sami dla siebie stali się nieprzyjaciółmi. W czasie bezkrólewia sprowadzili do kraju obce wojsko (Rosja), dla łatwiejszego przejęcia faktycznej władzy w Trybunałach, Sejmikach i Sejmie. Jednak cudzoziemiec poszedł dalej i zagarnął kraj. Kiedy cudzoziemiec zaczął się w kraju panoszyć, panowie zamiast zjednoczyć się, przeciwdziałać hańbie Narodu, oddać w obronie ojczyzny majątki i życie, schowali się w zaciszach domowych albo pomagali\njeszcze nieprzyjacielowi uskuteczniać jego bezprawie, o ile trafiały we wrogie rody lub stwarzały im samym okazję do powiększenia majątku. Zabezpieczyli tylko swoje dobra, a naród poddali w niewolę. Rozbiór kraju to nie jedyne zło, które panowie wyrządzili Polakom. Zakrzewili w szlachcie złe cechy, stała się ona lękliwa, zatraciła narodowy charakter, poczucie sprawiedliwości, ducha walki w\nobliczu niewoli. Przyczynili się zatem panowie do zniszczenia narodowej tożsamości, którą Polacy przez wieki się szczycili. Staszic odwołuje się do historii Szczęsnego Czackiego, który został w 1767 roku niesłusznie aresztowany, aby uniemożliwić mu obecność w czasie obrad sejmu. Podobnie rzecz się miała z konfederatami, których pod groźbą tortur zmuszono do podpisanie aktu konfederacji (Radom, 1767 rok). Autor oskarża Adama Ponińskiego, który za pieniądze („dwa tysiące czerwonych złotych”) wtrącił Polaków w „ten loch utrapienia i nędzy”. Następnie nie wybrany posłem w swoich rodzinnych stronach (Poznańskie), samowolnie ustanowił się posłem ziemi mazowieckiej i przybrał imię Marszałka Narodu, a potem zmusił posłów do podpisanie aktu\nkonfederacji. Pierwszego dnia obrad Sejmu (19 kwietnia 1773 roku), ogłosił się marszałkiem i zerwał posiedzenie, jedynie Rejtan sprzeciwił się temu bezprawiu. Do prawdziwej zbrodni doszło 21 kwietnia, kiedy to Poniński wziął pod swoją władzę skarbiec publiczny, wymusił posłuszeństwo na Komisji Wojsk Rzeczypospolitej, złożył akt konfederacji („przez siebie tajemnie z nieprzyjaciołami Ojczyzny ułożony do ksiąg publicznych” ) i po raz kolejny odwołał posiedzenie Sejmu. Wówczas szlachta, pod groźbą śmierci, posłusznie się temu poddała. Jedynie Rejtan rzucił się na progu, chcąc zagrodzić drogę wychodzącym: „zdepczcie mnie, (...) kiedy Ojczyznę gnębicie!...” Za ten akt odwagi i patriotyzmu spotkała Rejtana konfiskata majątku i ogłoszenie go wrogiem ojczyzny. Następnie Poniński oddał władzę prawodawczą tzw. Delegacji, w skład której wchodziło kilku posłów działających pod kierownictwem dyplomatów cudzoziemskich. W ten oto sposób pozbawił Sejm należnych mu praw. Obecnie obradujący Sejm postawił tego\nzdrajcę przed sądem, uwięził go i poddał procesowi. Jednak nie było jedności w sprawie zdrajcy. Wielu posłów obawiało się oskarżeń pod ich adresem (dawni wspólnicy). Autor wzywa do potępienia\nzdrajcy, nawołuje, aby posłowie nie ulegali działaniom Kaliksta Ponińskiego, który czynił próby zmierzające do zerwania Sejmu dla uchronienia brata przed karą. Ukaranie Adama Ponińskiego powinno być przestrogą dla innych: „gdzie wielu grzeszy, tam nieomylnie choć jeden karanym będzie”. Obecnie obradujący Sejm musi przyczynić się do odzyskania upadłego charakteru narodu (polskość, patriotyzm). Tymczasem, kiedy Szczęsny Potocki (stojący na straży Rzeczypospolitej przeciwko Moskwie!)\nzadeklarował komendantowi moskiewskiemu listownie niewzruszoną lojalność wobec Imperatorowej i Państwa Moskiewskiego, a inny poseł - Suchodolski zażądał od Sejmu ogłoszenia Potockiego zdrajcą, w\nobronie Szczęsnego stanęła nie tylko jego rodzina, ale nawet sam król, wnosząc, aby ową deklarację uznać magnatowi za zasługę (!) w zapobieganiu zatargów z Moskwą. Wobec takiego postępowania magnatów\ni króla Staszic apeluje: „trzeba koniecznie z powstaniem naszym podnieść upadły charakter narodu. Ten zniszczyli w szlachcie panowie. Bo nigdy panowie ani do swojej Ojczyzny, ani do szlachty przywiązanymi nie byli”. Pod adresem panów wysuwa Staszic oskarżenia: po śmierci Zygmunta Augusta chcieli zawładnąć elekcją królów, odrzucili na sejmie projekt Jana Zamoyskiego regulujący sposób elekcji, zaprzedali Polskę na\nkonfederacji radomskiej. Staszic zwraca się do Michała Ogińskiego (hetmana litewskiego). On jeden stanął w obronie Rzeczypospolitej („ofiarowałeś życie i cały swój majątek na ratunek strapionej Ojczyzny”). Nastał moment na wyrwanie kraju z niewoli. Ojczyzna domaga się ratunku, pieniędzy, podatków, wojska. Autor oskarża magnaterię o zniewagę praw, zniszczenie w szlachcie męstwa, odwagi, umiłowanie wolności: „Zatraciliście własny Polaków charakter, nadając szlachcie podłość, wszystkiego bojaźń i na bezprawie i niesprawiedliwość zupełną nieczułość”. Apeluje o służbę ojczyźnie, która nigdy ich nie zawiedzie. Niech poprą działania Sejmu. \\hRolnictwo\\h Staszic potępia niewolnictwo rolników. Kraj, w którym stan ten nie ma wolności, jest biedny i zaniedbany, ziemia leży odłogiem, także miasta chylą się ku upadkowi. Przeciwstawia temu państwa, gdzie\nrolnik cieszy się wolnością i sprawiedliwością - urodzajne pola rozciągają się dookoła pięknych i bogatych miast, bogactwo i dostatek panuje wszędzie. Tymczasem współcześnie chłopi są w większej\nniewoli niż byli w feudalizmie. Autor zaznacza, że tylko rolnictwo jest w stanie zapewnić państwu duże podatki .Rolnictwo żywi kraj, rolnik jest żywicielem całego narodu, wszystkie inne stany żyją dzięki jego pracy. „Przeto z upadnieniem stanu rolniczego zginą wszystkie inne stany” - przestrzega Staszic. Daje przykład Rzymu, który kiedyś był potęgą europejską, jednak stał się siedzibą artystów, uczonych, zaniedbano sprawy gospodarcze, dlatego dzisiaj już nic nie znaczy. Z\nkolei błotnista Anglia zaczęła cenić rolnika, uczyniła z pracy warunek korzystania z praw obywatelskich. Mały to kraj, ale ma największe podatki, tym samym stał się znaczącym w Europie. Dlatego im\nwiększa swoboda dana rolnikowi, tym kraj bogatszy („Im swobodniejszy będzie w kraju rolnik, tym lepiej będzie wszystkim innym stanom, kraj będzie bogaty. (...) Gdziekolwiek rolnik zhańbiony, tego kraju szlachcic w pogardzie; gdzie rolnik niewolnikiem, tego kraju szlachcic musi być cudzym sługą”). Warunkiem silnego państwa jest więc dbałość o rolników i rolnictwo. Staszic apeluje, aby Rzeczpospolita ustaliła sposoby poprawy sytuacji na wsi. Tym bardziej, że konsumpcja jest większa od\nurodzajów. Ponadto na skutek pierwszego rozbioru Polska straciła wszystkie dawne kopalnie i źródła soli, które przypadły w udziale Austrii. To spowodowało, że trzeba teraz kupować sól za olbrzymie\nkwoty. Kraje sąsiadujące dbają o poprawę bytu rolnika, zachęcają go do wydajniejszej pracy, aby mógł płacić większe podatki. Tymczasem w Polsce zaniedbuje się stan chłopski, szlachta żyje w zbytkach,\nprzewyższa innych w wydatkach na rzeczy niepotrzebne (wyposażenie domów, stroje). Staszic mówi o konieczności zwiększenia wydatków rolniczych, definiując przy tym ich rodzaje: gruntowe (budowa grobli, tam, rowów, budynków, karczowanie), roczne (zasiewy, pasza dla bydła, żywność\ndla ludzi pracowitych i zasługi), rolnicze (narzędzia, sprzęty, inwentarze). \\hWłasność\\h Rozdział rozpoczyna opis walki żywiołów („Zburzone morze wije się w potężne góry, chcąc pochłonąć wszystko. (...) Leci z powietrza woda, ziemia, popiół, ogień i okrywa całe miasta”). Wszystko z tych terenów ucieka, tylko jeden człowiek pozostaje. A po zniszczeniach, powoli wszystko zaczyna odbudowywać. Przymusza go do tego własność ziemi. Nawet utrata wolności nie spowodowała\nucieczki ludzi ze swoich własności. Dlatego Staszic opowiada się za przyznaniem własności ziemi jej mieszkańcom, konsekwencją tego będą tak potrzebne Ojczyźnie wysokie wpływy z podatków („Niechaj kraj odda swoim mieszkańcom ziemi własność, a potem, aby tylko wszystkich równo, niechaj ich obarcza podatkami”). Prawdziwa własność daje możliwość zupełnej władzy i wyłącznego prawa użycia. Zabrania bez woli właściciela uszczuplać jego majątek. Tylko w krajach despotycznych króluje samowola i gwałt. Panuje\nwłasność uprzywilejowana, która obejmuje tylko wybrane grupy społeczne, zaś na innych obywateli nakłada niewolę i wyzysk. Staszic daje przykłady postępowania panów względem chłopów w krajach feudalnych: nie uczy się tam przywiązania poddanych do ziemi, szlachta przywłaszcza sobie lepsze grunty, zabiera urodzajne plony.\nJednak są bardzo postępowe rody, które dają swoim poddanym prawo własności, budząc w nich w ten sposób zapał i pracowitość i pomnażając tym samym swoje majątki. Autor ubolewa nad sytuacją w\nRzeczpospolitej, która jest krajem rozległym, jednak ziemia jest tylko w jednej czwartej wykorzystana. Często trudno ustalić właściciela rozległych terenów. To z kolei powoduje, że państwo ma bardzo\nmałe dochody z podatków. Polska dzieli się na starostwa, dobra królewskie, duchowne i dobra szlacheckie. Obejmują one razem blisko połowę wszystkim ziem. Nie stanowią one czyjejś własności, jedynie mają swoich dzierżawców.\nTo powoduje, że użytkownicy tych terenów myślą tylko o jak największych korzyściach z dzierżaw, a nie o inwestowaniu czy rozwoju terenów. A przecież rolnictwo wymaga inwestycji. Dlatego też Staszic\nopowiada się za prawem własności gruntowej. \\hStarostwa\\h Staszic dokonuje oceny aktualnej sytuacji w Rzeczpospolitej. Król nadaje starostwa nie wedle zasług, tylko dla kupowania sobie przychylności. Bogacą się najwięksi złoczyńcy. Nie ma praworządności,\ntylko ucisk obywateli. Naród zatracił swoją tożsamość. Sejmy albo nie obradują, albo zostają sprzedane. Nie ma wojska, kraj pozostawiony jest bez należytej obrony. Polacy są pośmiewiskiem dla innych\nkrajów Europy - sami gubią swoją ojczyznę. Do tej sytuacji doprowadziło właśnie rozdawnictwo starostw, bo zabiło w obywatelach szacunek dla prawdziwej cnoty i powagi prawa. Autor apeluje więc o zmianę tych reguł. Przede wszystkim należy ustanowić stałe i regularne wojsko. Właśnie z użytkowania starostw powinno się egzekwować pieniądze na cele obronne. Starostwa powinny\nbyć dawane szlachcie w dożywotnią dzierżawę (dziedzictwo). Pieniądze z tytułu tej dzierżawy zasiliłyby skarbiec. Opłatę warunkowałaby wartość zboża (ulega zmianie co kilka lat), w ten sposób wraz ze\nwzrostem kosztów, wzrastałaby proporcjonalnie opłata za dzierżawę (realna wartość zboża jest zdaniem autora bardziej miarodajna niż ustalenie stałej opłaty pieniężnej). Autor zaleca też kontrolę\nwielkości nadawanych terenów, aby każdy uczciwie płacił za użytkowanie ziemi. Przy rozdawaniu starostw nie można polegać jedynie na przysiędze szlachcica, że będzie systematycznie wnosił opłaty. Musi\nbyć to ustanowione notarialnie. Uniknie się w ten sposób krzywoprzysięstwa. Ponadto dla tych zalegających z opłatami można wprowadzić zakaz zajmowania urzędów. Staszic zwraca się do szlachty zgromadzonej na Sejmie, aby oddała niesprawiedliwie przyznane starostwa. Dwór Moskiewski przydzielał je zdrajcom. Zwracając te ziemie, usprawiedliwią swoją postawę,\nrozstrzygną sąd społeczeństwa nad ich uczynkiem, tym bardziej, że dobra rozdano bezprawnie. Rozdział kończy apostrofa do posłów: „Ozdobo Polaków! Sejmie teraźniejszy! Nie zostawiaj ubogiej Ojczyzny majątku w ręku cudzych. Już oni są winni. Już nie warci trzymać go dalej, kiedy nie mają tyle duszy, aby się zmiękczyli nad losem\nOjczyzny i poświęcili Jej go w dobrowolnej ofierze”. \\hDobra Stołowe Królewskie\\h Mowa o dobrach przeznaczonych dla króla, jako jego uposażenie. Dawano je w dzierżawę. Nie były objęte podatkami, jednak król musiał z ich dochodów opłacać wydatki, do których zobowiązał się obejmując\ntron. Staszic apeluje, aby dobra stołowe nie były rozległe. Powinno dążyć się do ich sukcesywnego uszczuplania. Królowie potem zapominają, że dobra te Naród tylko im na czas królowania użyczył („Nikt łatwiej nie zapomina, jak król sukcesjonalny, że to wszystko, co ma, tylko mu do używania Naród pozwolił, własność zaś przy sobie zostawił”). Prawo powinno zmierzać ku temu, aby król żadnej własności nie miał. Jego dochody powinny opierać się na stałej pensji, ustanawianej przez Sejm. Dobra stołowe należy więc dać obywatelom w dzierżawę\nwieczystą (z prawem dziedzictwa). Autor zaznacza też, że polski król bardzo duże sumy przeznacza na wydatki, tymczasem Rzeczpospolitej nie stać na rozrzutność. Kraje sąsiednie znacznie od Polski są\nbogatsze i silniejsze, a na utrzymanie dworu przeznaczają mniejsze kwoty. \\hDobra Duchowne\\h Staszic nawiązuje do postanowienia Sejmu z 1789 roku (podaje datę 1790, ponieważ w chwili wydania Przestróg... Sejm ciągle obradował), kiedy to wyznaczono duchowieństwu stałą pensję ze Skarbu, w zamian za konfiskatę ich dóbr ziemskich. Autor chwali to przedsięwzięcie - chroni to biskupstwa przed chciwością.\nJednak ustawa powinna nakładać na dzierżawcę konieczność inwestowania w te dobra, to rozwinie rolnictwo. Staszic jest przeciwny sprzedaży, ponieważ przyniesie ona tylko jednorazowy dochód. Natomiast\nwpływy z dzierżawy będą regularne. Autor nawiązuje do sytuacji, kiedy po pierwszym rozbiorze wiele majątków parafialnych i klasztornych znalazło się pod panowaniem austriackim. Staszic przestrzega przez sprzedażą tych włości, ponieważ\nich dzierżawa przyniesie stałe dochody, które będą przeznaczane na utrzymanie wojska. Ponadto państwo powinno utrzymywać tylko plebanów i biskupów, inni duchowni są poważnym obciążeniem dla ubogiej Rzeczpospolitej. \\hDobra Szlacheckie\\h Na siedem milionów Polaków zamieszkujących Rzeczpospolitą, tylko sto tysięcy ma prawa obywatelskie - „Oprócz szlachty, żadnemu innemu Polakowi ani być obywatelem, ani być właścicielem nie jest wolno”. Staszic zwraca się do posłów, aby znieśli ustawę feudalną, która łamie prawo natury. Bóg ustanowił każdego człowieka wolnym, feudalizm sprzeciwia się Stwórcy - „Niszczy wszystkie od stwórcy nadane własności i prawa”. Despotyzm pcha naród w niewolę. Zginą kraje, które będą podtrzymywały wyzysk człowieka i wstręt do pracy. To powoduje też niski przyrost naturalny. Staszic wskazuje na państwa (Prasy, Saksonia,\nCzechy, Austria), gdzie z każdym rokiem przybywa ludności, która z kolei rozwija gospodarkę. Polska jest krajem o bardzo korzystnym położeniu geograficznym, ponadto posiada bogactwa naturalne.\nTymczasem jest jednym z biedniejszych krajów w Europie, przyczyną tego stanu jest trzymanie chłopstwa w niewoli. Szlachta nie może zrozumieć, że gnębiąc swoich obywateli, sama traci swoje wpływy.\nPonadto uprawiane jest tylko dziesięć procent wszystkich, reszta to zaniedbane, dzikie tereny. Jeżeli ustawa tego nie zmieni, kraj nigdy nie wyjdzie z kryzysu. Należy obawiać się emigracji, bo rodacy\nkorzystniejsze prawa znajdą dla siebie u sąsiadów. Dlatego konieczna jest ustawa znosząca feudalną niewolę. \\hGrunta Dworskie\\h Powszechnym staje się dbałość krajów o swoich obywateli, nadawanie im prawa dziedzictwa, co zachęca ludzi do pracy, doskonali przemysł i rolnictwo. Jedynie Polska wyrzuca ze swoich ustaw takie słowa,\njak: „zabezpieczenie i zachowanie wolności, własności i równości w prawach każdego obywatela” (str. 63). To upór szlachty przed nadaniem obywatelom wolności pchnął kraj w niewolę. Autor apeluje do szlachty, aby współdziałała z resztą społeczeństwa, w innym przypadku pochłonie ich poczwara despotyzmu.\nSzlachta nie może utrzymać się bez Narodu, tym samym kraj nie wzmocni się militarnie, nie rozwinie gospodarczo. W Polsce ciągle dochody z rolnictwa są bardzo małe, w związku z czym nie ma inwestycji,\na to z kolei hamuje rozwój miast. Ziemia leży odłogiem, należy więc dać prawa własności innym ludziom. Szlachta broni się przed tym. Rzeczą niepodobną jest utrzymywanie pańszczyzny: „jest to przeciwko naturze człowieka, aby on szczerze dla kogo innego pracował”. Staszic wymienia szkody, jakie pańszczyzna przynosi krajowi: podtrzymuje niechęć ludzi do pracy, ogranicza nałożenie na obywateli podatków, zezwala na stosowanie przemocy fizycznej, łamie zasady\nsprawiedliwości. Wyzysk człowieka godzi w prawo Boskie, Chrystus głosił miłość bliźniego. Współcześnie króluje moralność despotów - ona popchnęła kraj w niewolę. Jedynym ratunkiem jest ustanowienie\npodatków, które należy rozłożyć na wszystkie stany, to konieczność polityczna, dlatego „muszą Polacy ustanowić między stanem rolniczym i między dziedzicami sprawiedliwość”. Staszic żąda, aby zamiast nakazu pracy poddanemu przez określoną liczbę dni, wyznaczona mu była określona praca do wykonania, alternatywą dla tego mógłby być też czynsz. Autor domaga się też sprawiedliwości dla poddanych chłopów, powinni mieć oni swoje sądy (Sąd Rolniczy) i możliwość wytaczania spraw o skrzywdzenie przez dziedzica. Szlachcica reprezentowałby ekonom,\nnatomiast chłop musiałby stawić się osobiście. Prawo takie uregulowałoby stosunki między dworem a wsią, przyczyniło się do wydajniejszej pracy rolnika, a tym samym do rozwoju gospodarki. Staszic opowiada się za czynszami, one poprawią sytuację rolnictwa. Należy je wprowadzać stopniowo. Obywateli, którzy będą je wprowadzać w swoich włościach, należy nagradzać i doceniać w ten sposób\nich zasługi dla kraju („Zamiana pańszczyzny w czynsz będzie zawsze oczywistą jego przysługą krajowi i ludziom”). \\hDobra Potioritatis\\h Są to dobra dłużników niewypłacalnych, oddane wierzycielom. Jednak prawo stanowi, że dłużnik w każdej chwili może je wykupić. To z kolei powoduje, że wierzyciele nie inwestują w te dobra, zaniedbują\nje. Dlatego też należy zmienić prawo, tak aby opłacało się w nie inwestować: po dwudziestu latach użytkowania przez wierzyciela, powinny one przechodzić na jego własność. \\hDobra Białogłowskie\\h Staszic krytykuje prawo, które dyskryminuje kobiety. Dobra białogłowskie to inaczej posag, który kobieta wnosi do małżeństwa. Nie jest on dziedziczny. Siostry nie mogą dziedziczyć na równi ze swoimi\nbraćmi (dostawały tylko czwartą część majątku). Ponadto żony tracą wraz z zawarciem małżeństwa prawo do rozporządzania swoim posagiem. Często zdarza się, że majątki wdów zostają przejęte przez ich\nnowych mężów. Jeżeli jeszcze nie ma dzieci z tych związków, dobra te popadają w ruinę, ponieważ właściciele zaniedbują je. Autor opowiada się za równym prawem zarówno męża, jak i żony do\nrozporządzania wspólnym majątkiem. \\hDobra Zastawne\\h Autor opowiada się za zniesieniem prawa do używania dóbr, jako zastawu oddanemu wierzycielowi. Czyni to szkodę rolnictwu, gdyż wówczas ziemia leży odłogiem, a wierzyciel często bezkarnie niszczy\nmajątek, który nie należy do niego, jest jedynie oddany w zastaw. \\hGrunta Chłopskie, czyli Rolnik Pracowity\\h Staszic opisuje wygląd chłopa - to człowiek wychudzony, nędzny, bardziej podobny do zwierzęcia niż człowieka, niedożywiony. Jego schroniskiem są rozpadające się chałupy - brudne i zadymione. W jednym\npomieszczeniu trzymane są zwierzęta i wychowywane dzieci. Apeluje do Polaków o poprawę doli chłopa, który jest żywicielem narodu, jego główną siłą roboczą. Wieś zaopatruje w żywność także wojsko. Rzeczpospolita nie umie wykorzystać potęgi, jaka tkwi w chłopstwie, potęgi która może przyczynić się do rozkwitu kraju. W krajach sąsiednich połowę obywateli\nstanowią pracowici rolnicy. Tymczasem w Polsce siódma część ludności musi zapracować i żywić sześć części całego narodu. Dlatego należy ustanowić prawo, które przyczyni się do zwiększenia ludności\npracującej. Ponadto wieś musi jeszcze utrzymywać wojsko, a nie ma z tego tytułu żadnej ulgi. Podczas gdy inni obywatele bogacą się, mają coraz więcej praw, biedny chłop nadal jest ciemiężony. Rząd\npowinien promować pracowitość w narodzie, a tymczasem służy stanom próżniaczym. Rolnikowi zabroniono przenosić się z miejsca na miejsce, polepszać swoją dolę, być szczęśliwym. Ziemia przez niego\nużytkowana jest zaniedbana, gospodarstwo podupadłe, inwentarza mało, bo nie ma on pieniędzy na rozwój, gdyż z każdej strony jest wyzyskiwany. Ponadto rolnik nigdy nie ma pewności gruntu, w każdej\nchwili może być przeniesiony na inny teren. „Taka jest powszechna ludu bojaźń, że nic nie ma własnego, że wszystko mu odebrane być może (...) (str. 73)”. Taki stan przynosi wiele szkody krajowi. I dzieje się to w narodzie chrześcijańskim. Staszic apeluje o zniesienie pańszczyzny, która jest wynalazkiem dzikich, hamuje rozwój każdej społeczności.\nApeluje o zmianę tego krzywdzącego prawa, odwołując się do chrześcijańskich sumień i miłości względem Ojczyzny. Apeluje Staszic o ustanowienie czynszu zamiast pańszczyzny, o nałożenie na dziedzica obowiązku edukacji chłopskich dzieci i dożywotnie przydzielenie chłopom gruntów. Takie prawo odmieni kraj, wpłynie\ntakże na rozwój miast i handlu, na zwiększenie podatków, a tym samym obronności Ojczyzny. \\hMiasta\\h Staszic uważa, że dzisiaj liczą się kraje silne militarnie. O powodzeniu w wojnach nie decyduje męstwo, ale sztuka wojenna. Do jej rozwoju niezbędne są pieniądze („Nie można żadną miarą wojny prowadzić bez pieniędzy. Ten najsilniejszy, kto z dobrym rządem ma najwięcej pieniędzy: komu dłużej pieniądze starczą, ten dłużej wojnę prowadzi; kto dłużej wojnę\npociągnie, ten zwycięża”). O znaczeniu kraju na arenie międzynarodowej decyduje przemysł („w którym kraju przemysłu mało, ten w teraźniejszym porównaniu politycznym jest ubogi i słaby”). Z jego rozwojem wiąże się rozwój miast i wsi („Wsie dały początek miastom; miasta dają obfitość wsiom”). Warunkiem dynamicznego rozwoju miast są: bezpieczeństwo, sprawiedliwość i wolność. Dlatego też należy zrównać prawa mieszczan i szlachty. W składach sędziowskich, orzekających wyroki dla\nmieszczan, powinni mieć oni swoich przedstawicieli. Krzywdzące jest też prawo nakładające jedynie na domy mieszczan - szlacheckie są z tego zwolnione - obowiązku dostarczania kwater wojsku.\nMieszczanie pozostają także bezsilni wobec wybryków stacjonujących żołnierzy. Silny kraj to bogate miasta i sprawiedliwe prawo dla ich obywateli. Dlatego też Polska chcąc dorównać sąsiednim mocarstwom, musi dopuścić mieszczan do równego prawodawstwa. Autor postuluje, aby\nmieszczanie mieli w sejmie swoje przedstawicielstwo (sejm jednoizbowy). Ich głos byłby doradczy. Jedność interesów miast i szlachty uchroni kraj przed despotyzmem („miasta i szlachta będą jednym narodem, gdy szlachta zatrzyma dla siebie pierwszeństwo, zaszczyt szlachetności, a co do urzędów cywilnych i wojskowych i co do prawodawstwa złączy się w równej władzy\nz miastami”). Staszic przywołuje wypadki we Francji (1789 r. - wybuch rewolucji dokonanej przez mieszczaństwo). Obecnie, kiedy Rzeczypospolita ma wielu wrogów, jedność narodu jest koniecznością i powinna być priorytetem dla rządzących. \\hŻydzi\\h Staszic, jako mieszczanin, żywi głęboką niechęć do Żydów. Zwraca uwagę na fakt, że mieszkający w miastach Żydzi stanowią oddzielny stan, niezawisły od urzędów i sądów miejskich. Proponuje\nwprowadzenie wobec nich praw - przymusowej asymilacji, poddania pod władzę urzędów i praw miejskich, zakazu wyszynku trunków we wsiach, zakaz pojmowania żon, dopóki nie nauczą się rolnictwa lub\nrzemiosła - prawa te jednak pozostają w sprzeczności z głoszonymi przez Staszica zasadami wolności i równości obywatelskiej. Staszic w ilości wystawianych przez właścicieli ziemskich karczm widzi\nfaktyczną przyczynę pijaństwa chłopów, ich niegospodarności, ubóstwa i lenistwa, na które narzeka szlachta. \\hWniosek dla Polski\\h Wszędzie upada despotyzm, tylko w Polsce jeszcze króluje oligarchia szlachecka. Europa jest już u schyłku wieku osiemnastego, w Polsce ciągle wiek piętnasty. Autor zwraca się w apostrofie do Polaków, aby wyzwolili się spod jarzma Rosjan. Na to trzeba pieniędzy i 100 tysięcy wojska. Wtedy dopiero kraj może równać się z innymi w Europie. Jeżeli dzisiaj nie\nwykorzysta się tej szansy, Europa utwierdzi się w przekonaniu, że zabór przez trzy państwa nie był niczym niewłaściwym. Należy dać chłopom wolność („Rozwiążcie te nierządem skrępowane miliony rąk!”) i wykorzystać każdy skrawek ziemi, która jest naszym prawdziwym bogactwem. Kolejna apostrofa skierowana jest do króla Stanisława Augusta Poniatowskiego. Wszyscy Polacy są jego dziećmi, musi więc wszystkich kochać równo. Tymczasem on ciemięży skrzywdzonych, a nagradza\nciemiężycieli i broni swoich wrogów (aluzja do łaski, jaką okazał król osobom zamieszanym w jego porwanie w 1771 roku). Władca powinien bronić przede wszystkim uciśnionych obywateli, stać po stronie ludu. Autor nawiązuje także do przysługującego królowi prawa rozdawania kaduków (spadków pozostawionych bez\nspadkobierców i bez testamentu). Apeluje, aby król zrzekł się tego przywileju (rozdawnictwo cudzej krzywdy), który tylko negatywnie wpływa na jego wizerunek. Władca powinien być oparciem dla swojego\nnarodu, wodzem zagrzewającym do działania. Należy ustanowić dziedziczność tronu, wojsko zaś powinno być niezależne od króla. Urzędników do magistratów powinien wybierać naród, król nie może mieć na to wpływu. Kraj należy poddać reformom:\nrolnikom dać sprawiedliwość, rzemieślnikom i kupcom wolność oraz bezpieczeństwo, miastom prawa, słowem: wszystkich zjednoczyć. Jedynej nadziei Staszic upatruje właśnie w królu. \\hUstawa Rządu w Polsce\\h Staszic dzieli prawo na fundamentalne, cywilne i polityczne. Prawa Fundamentalne stanowią o miejscu i warunkach powołania Sejmu, o tym, kto będzie mógł zgłaszać ustawy i jak mają być zatwierdzane. Cały naród powinien mieć udział w wyborze swoich\nprzedstawicieli - posłów, których liczba ma być zależna od wysokości podatku płaconego przez dane województwo. Wybory te nie powinny być jawne i tylko ci do Sejmu mogą się dostać, którzy zostali\nsprawiedliwie wybrani. Ustawy powinny zapadać przy dwóch trzecich głosów. W przypadku ustanawiania kwestii podatkowych czy wojskowych, można przyjąć większość głosów. Prawa Cywilne dotyczą własności osobistej, ruchomej i gruntowej. Prawa Polityczne obejmują skarb państwa, jego obronę, politykę wewnętrzną i zagraniczną, sądownictwo. Są one podzielone między Władzę Sądowniczą i Władzę Wykonywającą. Sejm, czyli Władza Prawodawcza,\npowinien być nieustający. Wybór posłów dokonywany byłby co dwa lata. Nie będą oni jednak obradować stale, tylko pracować w Komisjach według potrzeby („oni zawsze zgromadzonymi nie będą, ale zawsze do zgromadzenia być gotowymi powinni”). Władza Sądownicza powinna być oddzielona od Prawodawczej. Sędziów wybierano by w województwach, wyboru dokonywaliby obywatele w głosowaniu tajnym. Sąd również powinien być nieustanny, przy czym\nsędziego mianowano by czasowo, nie dożywotnio. Władza Wykonawcza natomiast musi być związana z Sejmem. Ustanowiono by cztery Komisje zależne wyłącznie od Sejmu: Skarbową, Wojskową, Zagranicznych Interesów i Policji. Sprawozdania i protokoły z\nprac Komisji zdawać będą przed Sejmem wybierani (także przez Sejm) co dwa lata komisarze. Prezesami Komisji będą ministrowie, wybierani przez Sejm w głosowaniu tajnym. Nie wolno będzie łączyć funkcji\nw Komisjach z funkcją posła. Nadzór nad praworządnością, pracami Sejmu i Komisji, będzie sprawował Senat (wybierany przez naród w województwach). Do niego będzie też należała władza na wypadek wojny czy śmierci króla. Dla wzmocnienia pozycji Polski na arenie międzynarodowej należy też ustanowić sto tysięcy wojska i znieść wolną elekcję. \\hWniosek względem Miast z Ustawy Tronu wypadły\\h Warunkiem zgodnego funkcjonowania narodu jest wewnętrzna jedność obywateli. Szlachta nie może w swoich rękach skupiać całej władzy, należy oddać ją też miastom - „Zgoda wewnętrzna i Zabezpieczenie wolności Rzeczypospolitej potrzebuje łączenia się szlachty z miastami”. Porozumienie to uchroni kraj przed despotyzmem królewskim. Staszic daje przykłady państw, w których królowie dla wzmocnienia swojej władzy szukali poparcia w miastach, tym samym stawali przeciwko\nszlachcie. Autor przestrzega przed taką sytuacją, dlatego też szlachta nie powinna bronić się przed ustanowieniem równych praw dla mieszczan. \\hDo Szlachty\\h Krytyka szlachty - „szlachta w Polsce są to sami pijacy, jurgieltnicy, zdrajcy, marnotrawcy, łakomcy, podli, lekkomyślni, tyrani pospólstwa, miliony ludzi bez prawa, bez sprawiedliwości jęczy pod ich despotyzmem” (str. 92, opinia króla pruskiego - Fryderyka 4 stycznia 1790 roku. Od dwóch lat obradował już Sejm Wielki, jednak pomimo burzliwych dyskusji, patriotycznych deklaracji, nie ustalono jeszcze żadnych konkretnych form rządu. Wprawdzie grupa patriotów, skupionych wokół\nHugona Kołłątaja i Ignacego Potockiego szukała porozumienia z królem, ale sytuacja polityczna stawała się napięta: doszło do buntu mieszczan (czarna procesja w Warszawie 25 listopada 1789 roku), domagających się praw dla siebie. Ponadto Rosja i Prusy, które do tej pory gwarantowały Polsce sojusz, znalazły się w konflikcie. Przestrogi miały więc uzmysłowić szlachcie, że konieczne jest ustalenie programu reform, uchwalenie konstytucji, a jałowe przeciąganie obrad sejmowych tylko podsyca napiętą sytuację w kraju. Niewiele wiadomo o kontaktach Staszica ze środowiskiem politycznym Sejmu Wielkiego. Ze względu na mieszczańskie pochodzenie, nie mógł brać udziału w bezpośrednich jego pracach. Liczne fragmenty\ndzieła wskazują na niezależność polityczną autora, co pozwala sądzić, że pisząc je, nie komunikował się z nikim ze środowiska sejmowego.",
        "Author": "Andrzej Frycz Modrzewski",
        "ReleaseDate": "1551",
        "Genre": "Traktat polityczny, Literatura staropolska"
    },
    {
        "title": "Przygody Filonka Bezogonka",
        "content": "\\hStreszczenie szczegółowe\\h Filonek przyszedł na świat w szwedzkiej wiosce. Kiedy miał kilka dni, szczur odgryzł mu ogonek. O zdarzeniu dowiedziały się koty z całej okolicy i wyśmiewały się z Filonka, układając na temat jego\nogonka złośliwe wierszyki. Kotek z tego powodu był bardzo smutny. Pewnego dnia na podwórku, na którym mieszkał Filonek, zaparkował samochód, a ponieważ drzwi samochodu były otwarte, kotek nie namyślał się długo i wskoczył na tylne siedzenie. Tam zwinął się w\nkłębuszek. Pan, który przyjechał samochodem, powrócił i nie spodziewając się, że ma pasażera na tylnym siedzeniu, odjechał. I tak rozpoczęły się przygody małego kotka. Filonek pojechał do miasta.\nKierowca dopiero w domu odkrył, że miał pasażera na gapę. Pan mieszkał z żoną, synkiem i córeczką. Na prośbę córeczki postanowiono, że Filonek zostanie u nich w domu. \\h„Filonek Bezogonek spotyka lisa”\\h Dziewczynka miała na imię Birgitta i miała dziesięć lat. Bardzo się ucieszyła, gdy kotek został jej oddany pod opiekę. Zawiązała mu czerwoną kokardę i przygotowała miejsce do spania. Filonkowi dobrze było w nowym domu i wcale nie tęsknił za starym gospodarstwem. Wyspany i najedzony, postanowił poznać nowy dom. W przedpokoju na wieszaku wisiał lis i Filonkowi zdawało się, że stroi\ndo niego śmieszne miny. Skoczył do lisa kilka razy i udało mu się ściągnąć go na podłogę. Następnie wytarmosił go. Na koniec zmęczony kotek uderzył lisa łapą i poszedł się zdrzemnąć do swojego\nkoszyka. \\h„Filonek gasi pożar i dostaje medal”\\h Rano mamusia Birgitty gniewała się na Filonka za to, że zrobił bałagan. Nawet chciała go odesłać z powrotem na wieś, ale dziewczynka ją poprosiła, by kotek został. Musiał być jednak ukarany i dlatego\njego koszyk przeniesiono do kuchni. Filonek nie przejął się tym bardzo, bo w kuchni ładnie pachniało i było tam bardzo przyjemnie. Mamusia Birgitty, prasując wieczorem stos chustek do nosa, zapomniała wyłączyć żelazko. Kiedy już wszyscy spali, żelazko rozgrzało się tak, że od jego ciepła zapaliły się chustki, gazeta, a potem\nstół. Filonek zauważył, że w kuchni robi się nieprzyjemnie gorąco i dym gryzie w oczy, postanowił uciekać, ale drzwi i okna były zamknięte. Zaczął wtedy tak głośno miauczeć, że tatuś i mamusia\nBirgitty obudzili się, weszli do kuchni i ugasili pożar. Następnego dnia ogłoszono Filonka bohaterem, a tatuś Birgitty wręczył mu medal z napisem: ZA WYBITNE ZASŁUGI. Birgitta przywiązała mu ten medal do kokardki. Filonkowi najbardziej podobało się to, że\ndostał również spodek pysznej śmietanki. \\h„Czyście widzieli kotka, który by się chełpił medalem?”\\h Medal Filonka przysporzył mu jednak kłopotów. Kiedy Filonek odbywał swój codzienny spacer, spotkał Monsa, bardzo złośliwego i szukającego zaczepek kota. Mons od razu zauważył wiszący na szyi Filonka\nmedal. Bardzo mu się nie podobało, że kotek się nim chwali. A ponieważ Filonek nie chciał go zdjąć, Mons namówił koty, Billa i Bulla, żeby go ukarały. Złośliwe koty opisały Filonka w liście do „Kociego Dziennika”. Wszystkie koty zaczaiły się na niego. Kotek o niczym nie wiedział i wyszedł na codzienny spacer. Bardzo się wystraszył, gdy zobaczył tak\nwiele groźnie miauczących kotów. Zanim zdążył uciec, koty zerwały mu wstążeczkę, a wraz z nią medal za odwagę. \\h„Przygoda w Wielką Sobotę”\\h W Wielką Sobotę cała rodzina zasiadła do stołu. Podczas wielkanocnego śniadania każdy z domowników wymyślał wierszyki o jajkach. Po południu Birgitta nie mogła znaleźć swojego kotka. Była z tego\npowodu bardzo smutna. Tatuś na pocieszenie wręczył dzieciom świąteczne prezenty - ogromne pisanki, w których było mnóstwo smakołyków. Nagle jedna z pisanek poruszyła się i zaczęła miauczeć. Okazało się, że w środku jest Filonek. To Olle, brat Birgitty, schował go tam. Tatuś gniewał się na Ollego i za karę chłopiec nie dostał swoich\nsmakołyków. \\h„Na zieloną trawkę”\\h Nadeszło lato i cała rodzina wybierała się na wakacje na wieś. Filonek bardzo się cieszył, że on również pojedzie na wakacje. Zaczęło się wielkie pakowanie. Kotek też miał własny plecak, do którego\nBirgitta spakowała jego ulubioną piłkę i inne drobiazgi. \\h„Filonek Bezogonek jedzie pociągiem”\\h Nadszedł wreszcie dzień wyjazdu. Filonkowi nie podobało się na dworcu kolejowym. Było tam gwarno i tłoczno. Tatuś znalazł przyjemny przedział, do którego weszła cała rodzina, i pociąg ruszył. Filonek\nsiedział na stoliczku pod oknem i obserwował druty telegraficzne, ale od patrzenia rozbolała go głowa. Potem przyszedł konduktor i kotek przestraszył się, że nie ma biletu i będzie musiał wysiąść z\npociągu. Na szczęście jednak kotki mogą jeździć bez biletu. W porze obiadowej Filonek i Birgitta zjedli w przedziale obiad, a inni członkowie rodziny udali się do przedziału restauracyjnego. \\h„Duża Stina z Leśnej Polany”\\h Rodzina Birgitty wysiadła na małej stacyjce, a potem przesiadła się do samochodu, którym pojechała do małego starego dworku, położonego w głębi lasu. Filonek postanowił zwiedzić nowe miejsce. Na\nspacerze spotkał starą kotkę Stinę, która pokazała mu całe gospodarstwo. \\h„Państwo Gryzoniowie i panna Przekomarzalska”\\h W oborze Filonek zapoznał się z Krasulą i jej dwoma cielaczkami, Pipusiem i Papusiem. Dowiedział się od Stiny, że jest tu również wiele myszy. To państwo Gryzoniowie, którzy mieszkają w Dziurze\nWielkiej Uczty. W stajni mieszkał koń Kasztanek. Był przeziębiony i nie mógł wyjść z pozostałymi końmi na łąkę. Mieszkał tam również kot Jonasz. Podczas spaceru po alejce do Stiny i Filonka podfrunął czarno-biały ptaszek. Filonek postanowił na niego zapolować. Była to pliszka, panna Przekomarzalska, która drażniła się z kotkiem i nie\npozwoliła się złapać. \\h„Duża biedronka”\\h Filonek i Stina znaleźli się na wielkiej łące. Na nosie Stiny usiadła biedronka. Filonek dziwił się, ponieważ nigdy przedtem nie widział takiego stworzenia. Kotek zasnął. Śniło mu się, że wielka biedronka uniosła go w powietrze i zabrała na wielką polanę o nazwie Zielona Trawka. Były tam już inne koty, które jadły trawę. Filonek przeraził się, że\nzamienia się w krowę, ale wtedy Stina obudziła go. Musiał wracać na wieczorne mleko. \\h„Filonek Bezogonek gubi się”\\h Lato na wsi upłynęło Filonkowi bardzo szybko. Najbardziej lubił chodzić rano i wieczorem z dużą Stiną za gosposią Heddą na pastwisko, gdzie kobieta doiła krowy. Stina i Filonek czekali do czasu, aż\ndostali trochę mleka. Bardzo lubili świeże mleko. Lato minęło i rodzina Birgitty musiała wracać do domu. Na stację odprowadziła ich Stina. Gdy pociąg zatrzymał się na dużej stacji, Olle i Birgitta\nwysiedli na chwilę, aby kupić sobie batoniki w automacie. Filonek też postanowił wysiąść na chwilę i zobaczyć, jak wygląda stacja kolejowa. Spotkał zawiadowcę stacji, który machał czerwoną\nchorągiewką. Filonek spostrzegł, że pociąg ruszył, i szybko wskoczył na stopień. Niestety, nie był to właściwy pociąg. Ten, którym jechała rodzina Filonka, stał jeszcze na stacji. Mały kotek pojechał sam w\nnieznane. \\h„Wujek Karlsson”\\h Filonek jechał sam na otwartej platformie. Zrobiło mu się bardzo zimno i postanowił się ogrzać. Wskoczył więc do dużej torby, wypełnionej po brzegi gazetami. Była to torba gazeciarza i razem z nim\nFilonek wysiadł na stacji. Do gazeciarza podszedł łysy pan i postanowił kupić gazetę. Pan był bardzo miły i razem z gazetą przygarnął również Filonka. Obiecał mu nawet smaczną kolację. Niestety, na peronie pojawił się wielki\npies i Filonek przestraszył się tak bardzo, że wyrwał się wujaszkowi Karlssonowi i uciekł do miasta. Zatrzymał się dopiero na ulicy, gdzie było wiele piwnicznych okienek. \\h„Piękna kotka Ingrid”\\h Z piwnicznego okienka wyszła prześliczna mała kotka o imieniu Ingrid. Filonek postanowił natychmiast się przedstawić. Następnie kotek przeprowadził miłą pogawędkę z kotką Ingrid. Nagle na ulicy\npojawił się wielki pies z pomarszczonym pyszczkiem. Filonek szybko wskoczył do piwnicznego okienka i namawiał Ingrid, aby poszła w jego ślady. Kotka nie bała się. Pies wabił się Dux i nie był groźny. Mama Ingrid podrapała go kiedyś pazurami i od tamtego czasu Dux nie robił kotom krzywdy. Filonek o tym nie wiedział. Ingrid zaprosiła Filonka do siebie do domu. Tam mama Ingrid dała im mleka, a Filonek opowiedział o swoich przygodach. \\h„Filonek się odnajduje”\\h Birgitta bardzo się zmartwiła, kiedy wróciła do przedziału i nie zastała swojego kotka. Martwili się również pozostali członkowie rodziny. Tatuś Birgitty poprosił konduktora, żeby zapytał, czy któryś\nz pasażerów nie widział małego kotka bez ogonka. Wsiadającego do innego pociągu Filonka zauważyli dwaj chłopcy. Powiedzieli o tym konduktorowi. Tatuś postanowił dać ogłoszenie do gazety. Wujaszek Karlsson również zmartwił się, kiedy Filonek mu uciekł. Bardzo się zdziwił, gdy idąc ulicą, spotkał swoją zgubę. Filonek również ucieszył się na widok wujaszka Karlssona. Zamieszkali razem. Wujaszek Karlsson przygotował dla kotka wspaniałą ucztę, a kotek z wdzięczności ułożył piosenkę na jego cześć. Kiedyś wujek Karlsson przeczytał ogłoszenie w gazecie, zadzwonił pod podany numer i odwiózł Filonka do Birgitty. Filonek bardzo się cieszył, że wrócił do domu Birgitty. Czasem jednak tęsknił za Ingrid i jej mamą oraz za\nwujaszkiem Karlssonem. \\h„Przyszła jesień”\\h Birgitta siedziała w swoim pokoju i układała wierszyk o jesieni, a Filonek wyglądał przez okno. Na dworze wiał silny wiatr i jakiemuś panu zerwał z głowy kapelusz. Mężczyzna biegał za kapeluszem i\nFilonkowi wydało się to bardzo zabawne. Pan jednak wcale nie był zadowolony. Okazało się, że tym nieznajomym panem był tatuś Birgitty. Gdy wrócił do domu, opowiedział, że stracił swój kapelusz, który\nwiatr poniósł w stronę rzeki. Birgitta kontynuowała układanie swojego wierszyka, a Filonek bawił się gumką do mazania. \\h„Filonek spotyka starych znajomych”\\h Dziewczynka nie mogła ułożyć wierszyka o jesieni, w dodatku biegający za gumką Filonek przeszkadzał jej, więc odebrała mu zabawkę. Kotek postanowił wyjść na wieczorny spacer. Kiedy znalazł się na\nulicy, pojawił się pies i Filonek musiał szybko uciekać do piwnicznego okienka. Kiedy znalazł się w piwnicy, powędrował przed siebie i przez uchylone drzwi wszedł do maleńkiego pokoiku. Przy okrągłym stole siedzieli znajomi Filonka: Mons, Bill i Bull. Nie zaliczali się do jego przyjaciół. Kiedy Filonek wszedł, rozmawiali właśnie o nim. Uważali, że Filonek cały czas zadziera nosa. Gdy zauważyli Filonka, stali się bardzo mili. Zaprosili go do\nstołu i poczęstowali mlekiem. Mons, oszukując Filonka, namówił go na wycieczkę nad jezioro pod pretekstem łowienia śledzi. Koty chciały się go pozbyć i wrzucić do jeziora. \\h„Ten się śmieje najlepiej, kto się śmieje ostatni”\\h Następnego dnia przy beczce na śmieci spotkali się Mons, Bill, Bull, Frycek i Frida. Mons uprzedził całe towarzystwo, aby udawali jak najlepszych przyjaciół Filonka. Kiedy pojawił się Filonek, koty wyruszyły na wycieczkę. Szły przez las. Filonkowi ta wyprawa\nwydawała się bardzo przyjemna. Koty weszły na mostek i pochyliły się nad taflą wody. Zanim Filonek zdążył zauważyć, że w wodzie nie ma ani jednego śledzia, koty zepchnęły go z mostka. Ku ich zdziwieniu Filonek nie wpadł do wody,\nale uczepił się pazurami wystających spod mostka pni. W tym momencie na brzegu mostka pojawiły się dwa groźne psy i koty nie miały wyjścia - musiały wskoczyć do wody. Filonek po pniach wyszedł na\nbrzeg i tam zobaczył kapelusz tatusia. Żałował, że nie ma tyle siły, aby dowlec go do domu. Potem udał się w stronę miasteczka. Kiedy psom znudziło się ujadanie i oddaliły od jeziora, koty wyszły z wody. Były nieszczęśliwe i mokre. W takim stanie wróciły do domu. \\h„Filonek i choinka”\\h Minęła jesień i nadeszły święta. Filonek odpoczywał na swoim ulubionym fotelu. Do pokoju wniesiono choinkę. Kotek przestraszył się i fuknął na choinkę, ale ona nie poruszyła się. Kotek wystraszył się\ni wskoczył pod szafę. Choinkę ustawiono na środku pokoju. Filonek dziwił się takiemu pomysłowi, ale kiedy zorientował się, że przeciwnik jest niegroźny, wyszedł spod szafy. Birgitcie bardzo się\nspodobała choinka. Dziewczynka wyjaśniła Filonkowi, że drzewko będzie ozdobione cukierkami, serduszkami z piernika, czerwonymi jabłuszkami i mnóstwem świeczek oraz dwiema dużymi gwiazdami. Tej nocy Filonkowi śniło się, że do pokoju weszła choinka, ubrana w kraciastą narzutę i pasiasty garnitur. Kotek zastanawiał się, czy choinka nie przemoczy nóg, gdy będzie tak stała w wodzie. \\h„Prezenty gwiazdkowe dla Filonka”\\h Przyozdobiona choinka bardzo się Filonkowi podobała. Nie lubił natomiast sztucznych ogni. Bał się, że od iskier zapali się mieszkanie. Nic złego się jednak nie wydarzyło. Na kolację wigilijną podano\nsztokfisza - suszonego dorsza, ale nie smakował Filonkowi. Już przed świętami kotek słyszał, że dostanie gwiazdkę. Dziwił się bardzo, bo uważał, że do niczego nie jest mu potrzebna. Teraz okazało\nsię, że gwiazdka to świąteczne prezenty. Podarunki rozdawał tatuś Birgitty i znowu Filonek nie mógł zrozumieć, dlaczego przyczepił sobie brodę z waty, ubrał się w czerwoną czapkę, a na zwykłe ubranie\nwłożył grube futro, chociaż wcale nie było zimno. Nie mógł również pojąć, dlaczego Olle i Birgitta nazywają go kochanym Mikołajem. Filonek otrzymał podarunki: piłkę z narysowanym na niej kogucikiem i nakręcaną mysz. Bardzo się cieszył ze swoich prezentów. \\h„Poranek świąteczny na ulicy Stromej”\\h W pierwszy dzień świąt Bożego Narodzenia Filonek wyszedł na spacer. Na pokrytej śniegiem ulicy spotkał Monsa. Koty starały się być dla siebie bardzo uprzejme, chociaż Mons nadal był zły na Filonka.\nFilonek zapytał Monsa, jak spędził Wigilię i co otrzymał na gwiazdkę. Mons nie dostał żadnych prezentów i, zazdroszcząc Filonkowi, wyśmiewał się z jego mechanicznej myszy. Uznał, że Filonek dostał\nmechaniczną mysz, bo nie potrafiłby złapać żywej. Filonkowi było przykro, bo rzeczywiście nie złapał nigdy prawdziwej myszy. Mons znowu był bardzo zły na Filonka, więc poszedł spotkać się z Bullem i Billem oraz z Fryckiem i Fridą. Koty postanowiły, że urządzą bal noworoczny, zaproszą na niego Filonka i podarują mu coś takiego, czego będzie się wstydził. \\h„Nowy Rok Filonka Bezogonka”\\h Mons przeprosił Filonka za swoje zachowanie i zaprosił go na bal noworoczny. Filonek, nie przeczuwając niczego, przyjął zaproszenie. Na balu noworocznym zebrało się wiele kotów z całej okolicy.\nBawiły się doskonale, opowiadały zabawne historyjki. Obejrzały pokaz żonglerskich sztuczek, a potem Mons zaczął rozdawać prezenty. Frycek dostał nową miseczkę na mleko, Frida lizaka, a Filonkowi\nwręczono pudełeczko. W pudełeczku znajdował się medal z napisem: DLA ZAROZUMIAŁYCH KOTÓW. Wszystkie koty głośno się roześmiały, Filonkowi zrobiło się przykro i cichutko wymknął się do domu. W domu czekała na niego\nBirgitta. Gniewała się, że kotek tak długo nie wracał. Potem posadzono go na stołeczku, a tatuś wygłosił przemówienie. Wręczono mu medal z napisem: ZA WYBITNE ZASŁUGI. Filonek dostał go w zamian za\nten, który zgubił, i miał go nosić tylko w wielkie święta. Kotek żałował tylko, że Mons i inne koty nie mogą teraz zobaczyć jego dumnej miny.",
        "Author": "Wanda Chotomska",
        "ReleaseDate": "1962",
        "Genre": "Książka dla dzieci, Literatura polska, Wiersze"
    },
    {
        "title": "Przygody Hucka Finna",
        "content": "\\hStreszczenie szczegółowe\\h \\hDowiaduję się o Mojżeszu w sitowiu\\h Huck nawiązuje do wydarzeń z książki Przygody Tomka Sawyera i przypomina jej zakończenie, w którym chłopcy znaleźli pieniądze ukryte przez rozbójników w jaskini i otrzymali po sześć tysięcy dolarów każdy. Sędzia Thatcher wziął je i oddał na procent, więc\nchłopcy mieli z nich dochód. Wdowa Douglas wzięła Hucka „na syna” i zajęła się jego wychowaniem. Chłopiec chodził do szkoły, a w domu jego edukacją zajęła się siostra wdowy, panna Watson. \\hKrwawa przysięga naszej bandy\\h Po północy, na hasło: „miau, miau” dane przez Tomka, Huck wyszedł przez okno i razem z przyjacielem zrobił żart Jimowi, Murzynowi, który był niewolnikiem panny Watson. Potem zebrali innych chłopców i razem udali się do odkrytej przez\nTomka jaskini, w której złożyli przysięgę podpisaną własną krwią i zawiązali bandę. Celem bandy miało być rabowanie i mordowanie. \\hUrządzamy zasadzkę na Arabów\\h Przez miesiąc chłopcy z bandy bawili się w rozbójników, udając, że świnie to sztaby złota, a warzywa to drogocenne kamienie. Nikogo nie obrabowali ani nie zamordowali, a Huck po miesiącu wystąpił z bandy. \\hPrzepowiednia kłębka kłaków\\h Minęło kilka miesięcy i nadeszła zima. Huck przyzwyczaił się do szkoły i uczęszczanie do niej nie było dla niego przykre. Pewnego dnia, uważając, że po rozsypaniu soli czeka go nieszczęście, poszedł\ndo sędziego i przekazał mu swoje pieniądze. Zrobił to, bo przypuszczał, że wrócił jego tatko i zabierze mu pieniądze. Wieczorem udał się do Jima, który wywróżył mu przyszłość z kłębka kłaków. Po powrocie do swojego pokoju zastał w nim ojca. \\hTatko rozpoczyna nowe życie\\h Ojciec był brudny, zaniedbany, ubrany w łachmany. Wyśmiewał się z Hucka, że śpi w łóżku, w pokoju z lustrem i dywanem. Zażądał, aby rzucił szkołę. Pytał o pieniądze, a gdy dowiedział się, że są u\nsędziego, zaplanował je odebrać. Tymczasem zabrał synowi dolara i poszedł pić. Następnego dnia targował się z sędzią o pieniądze Hucka, ale nic nie wskórał. Kilka dni przesiedział w więzieniu, a\nkiedy go wypuścili, zajął się nim nowy sędzia i obiecał, że zrobi z niego człowieka. Ojciec miał dobrą wolę zmienić życie do chwili, gdy zaczęło go męczyć pragnienie. Uciekł z domu dobroczyńcy i\nprzed świtem znów był pijany. Nowy sędzia zrezygnował z nawracania ojca Hucka. \\hWalka tatki z aniołem śmierci\\h Ojciec dwukrotnie zbił Hucka za uczęszczanie do szkoły. Dla spokoju chłopiec czasem pożyczał od sędziego parę dolarów, aby dać ojcu na alkohol. Wiosną tatko schwytał syna, bo chciał pokazać wdowie, że ma nad nim władzę i wywiózł go łodzią w górę rzeki. Huck nie mógł nawet marzyć o ucieczce, bo ojciec dobrze go pilnował. Chłopiec był bity i zamykany w szałasie. Pewnej nocy był świadkiem alkoholowego ataku ojca, w czasie którego turlał się on po\npodłodze, roztrącał przedmioty, wrzeszczał, że opadły go diabły. Gdy ojciec zasnął, Huck zdjął strzelbę ze ściany, wycelował w niego, ale po namyśle odłożył. \\hNabieram tatkę i w nogi\\h Będąc nad rzeką, Huck znalazł czółno, które ukrył w krzakach. Kiedy ojciec odpłynął, chłopiec wyniósł prowiant z szałasu i zaniósł do czółna. Zastrzelił dziką świnię, rozpłatał jej podgardle i\nzostawił na ziemi w szałasie, aby się wykrwawiła. Potem przeciągnął worek z kamieniami, robiąc ślady, i utopił go w rzece. To samo zrobił ze świnią. W ten sposób dokonał mistyfikacji własnej śmierci\ni mógł spokojnie odpłynąć. Niebawem znalazł się na Wyspie Jacksona. \\hJak zwędziłem Murzyna panny Watson\\h Huck obudził się bardzo głodny. Zdobył chleb, który rzucili poszukiwacze jego ciała do rzeki. Huck wiedział, że jest sposób szukania miejsca, w którym leży topielec, za pomocą chleba wypełnionego\nrtęcią. Potem obserwował prom i ludzi nim płynących, i słyszał ich rozmowy o morderstwie. Po kilku dniach przebywania na wyspie postanowił ją zwiedzić. Natknął się na dymiące jeszcze popioły ogniska\ni przestraszył się bardzo. Zwinął swój obóz, wszystko przeniósł do czółna. Kiedy zaś usłyszał ludzkie głosy, odpłynął, cicho wiosłując. Noc przespał na czółnie. Świtem przybił do brzegu i zatrzymał\nsię na skraju lasu. Poszedł w kierunku błysku ognia, który zauważył między drzewami. Odkrył, że przy ognisku śpi mężczyzna. Rozpoznał w nim Murzyna Jima, niewolnika panny Watson. Uciekł od swej właścicielki, bo planowała go sprzedać do Orleanu za osiemset dolarów. Huck obiecał Murzynowi, że go nie zdradzi. Rozpoczęli wspólną tułaczkę. \\hDom śmierci przypływa obok naszej tratwy\\h W środku lasu znaleźli pieczarę, w której urządzili sobie mieszkanie. Było im w nim wygodnie, zwłaszcza że lał deszcz i przechodziły burze. Rzeka przybierała przez kilka dni i wreszcie wystąpiła z\nbrzegów i zalała wyspę. Pewnej nocy rzeka przyniosła drewniany domek z wyposażeniem. Skorzystali z okazji i zabrali wszystkie rzeczy, które mogłyby się im przydać. \\hCzym grozi dotykanie skóry węża\\h Po przybyciu do pieczary przeszukali ubrania, które wzięli ze sobą. Znaleźli osiem srebrnych dolarów wszytych w podszewkę starego płaszcza. Huck przypomniał Jimowi, że prorokował nieszczęście z\npowodu przyniesienia przez chłopca skóry węża, a ich spotkało szczęście. Jim był jednak przesądny i miał rację, bo za kilka dni został ukąszony przez grzechotnika. Stało się to z winy Hucka, który chciał zrobić Murzynowi żart, zabił węża i położył go na posłaniu Jima. Zapomniał jednak o tym, że samica przychodzi do swego samca i kładzie się obok niego. Ona\nwłaśnie ukąsiła Jima, który ciężko chorował przez cztery dni. Przeżył tylko dlatego, że Huck wykonał wszystkie czynności, jakie zlecił mu Jim - odrąbanie głowy węża i rzucenie precz, upieczenie\nkawałka mięsa i zjedzenie go przez chorego. Huck zaczął się nudzić i postanowił popłynąć na drugi brzeg, Jim poradził, aby chłopiec przebrał się za dziewczynę. Ubrania kobiece znaleźli w drewnianym\ndomku. Huck popłynął w górę rzeki i zastukał do drzwi małego domu, znajdującego się w pobliżu miasteczka. \\hŚcigają nas!\\h Huck w dziewczęcym przebraniu wszedł do domu pewnej kobiety, która, jak się okazało, mieszkała w okolicy od dwóch tygodni. Huck nakłamał o sobie wiele, ale usłyszał też od kobiety wiele\n„ciekawostek”. Dowiedział się, że o morderstwo Hucka Finna podejrzany był jego ojciec i zostałby zlinczowany, gdyby nie fakt, że podejrzenia dotyczą też zbiegłego Murzyna, Jima. Wyznaczono za jego\ngłowę nagrodę - trzysta dolarów, chociaż za głowę starego Finna też jest nagroda - dwieście dolarów, bo zniknął bez śladu. Pani Judyta zdradziła też, że dzisiejszej nocy będzie obława na wyspie, bo widziała dym i przypuszcza, iż ukrywa się tam zbiegły Murzyn. Kobieta rozpoznała, że Huck jest chłopcem i znów musiał wymyślać historie związane ze swoim życiem. Gdy tylko udało mu się opuścić dom pani Judyty, dostał się szybko do czółna i energicznie\nwiosłując, dopłynął do Jima. Obudził go, wołając, że są ścigani. \\hLepiej pilnujmy własnego nosa\\h Tratwa, którą uciekali Huck i Jim, służyła im teraz za mieszkanie. Murzyn wybudował wygodny wigwam, który chronił uciekinierów od deszczu, słońca w czasie upału i fal od kół parowców na rzece. Huck\nkażdego wieczora przekradał się do mijanego rzeką miasteczka i kupował trochę żywności. Bywało, że „pożyczał sobie” zbłąkaną kurę lub inne artykuły żywnościowe. Kilka dni po ominięciu St. Louis zastała ich nocna burza z ogromnymi błyskawicami. Kiedy błyskawica rozświetliła niebo, Huck zauważył wrak statku, który nadział się na skały, więc zaproponował Jimowi\nspenetrowanie obiektu. Mimo że Jim miał opory, przeszli z tratwy na wrak. Wkrótce usłyszeli szmer głosów i następnie wołanie, żeby nie zabijać. Zorientowali się szybko, że na wraku są złodzieje,\nktórzy mają między sobą porachunki. Huck chciał odpłynąć ich łodzią, aby zawiadomić szeryfa, ale zorientował się, że stracili swoją tratwę. \\hUczciwy łup z Waltera Scotta\\h Huck zorientował się, że zostali obaj z Jimem na wraku w towarzystwie zbójców. Dwaj z nich już mieli odpłynąć, gdy uświadomili sobie, że nie przeszukali kompana przeznaczonego na śmierć w tonącym\nwraku. Wysiedli z łodzi i wtedy Huck z Jimem do niej wskoczyli, odcięli linę i odbili od statku. Płynąc, znaleźli swą tratwę i przerzucili złodziejski łup z łodzi. Jim odpłynął w dół rzeki, a Huck\nskierował się w stronę światła, które zauważył przy brzegu. Obudził strażnika promu i opowiadając zmyśloną historię o ludziach pozostających na wraku, zachęcił go, aby podpłynął do wraku, a otrzyma\nwynagrodzenie. Chłopcu nie dawało bowiem spokoju to, że ludzie zostali na tonącym wraku. \\hCzy Salomon był mądry?\\h Rano obejrzeli rzeczy, które szajka skradła z wraku. Czuli się bardzo bogaci, patrząc na buty, odzież, książki, lornetkę i cygara. Całe popołudnie wylegiwali się w lesie i Huck czytał Jimowi o\nkrólach, książętach, hrabiach oraz wyjaśniał zawiłości ich życia. \\hJak wykiwałem poczciwego Jima\\h Obliczyli, że w ciągu trzech nocy dopłyną do Cairo, miasta położonego na końcu stanu Illinois. Tam rzeka Ohio wpływa do rzeki Missisipi. chcieli sprzedać tratwę i udać się parowcem w górę rzeki Ohio, na teren wolnych stanów. Drugiej nocy dopadła ich mgła. Odpłynęła tratwa, którą próbował ścigać na czółnie Huck. Niewiele było widać, więc Huck porozumiewał się z Jimem pohukiwaniami. Po pewnym czasie nic już nie słyszał,\nwięc obawiał się, że Jim zginął. Ogarnęła go wielka senność, więc uciął sobie drzemkę. Po przebudzeniu się Huck zauważył, że mgła ustąpiła. Zaczął poszukiwania Jima. Znalazł go śpiącego na tratwie,\ndo której przywiązał czółno. Huck zażartował sobie z Jima, tłumacząc mu kłamliwie, że był przy nim cały czas, a to, co widział Jim, było tylko snem. Huck przeprosił Murzyna za swe kłamstwo, gdy\nusłyszał, jak bardzo cierpiał z powodu myśli, że Huckowi coś mogło się stać we mgle. \\hSkóra grzechotnika zaczyna działać\\h Gdy wydawało się zbiegom, że widzą Cairo, Huck na czółnie popłynął, aby to sprawdzić. Miał zamiar donieść na Jima, bo zdenerwował go swoim zuchwalstwem, gdy mówił o wykradaniu swoich dzieci od\nwłaściciela. Jim wołał za nim, chwaląc jego dżentelmeństwo i wierność. Do czółna Hucka dopłynęła łódź z dwoma uzbrojonymi mężczyznami. Zainteresowali się tratwą i pytali, kto na niej płynie.\nPowiedzieli Huckowi, że ostatniej nocy zbiegło pięciu Murzynów i trwają ich poszukiwania. Chłopiec skłamał, że na tratwie jest jego chory ojciec i prosił o pomoc w holowaniu do brzegu. Mężczyźni w obawie przed ospą odpłynęli, zostawiając po 20 dolarów w złocie. Kilka razy potem, mijając\nmiasta, mieli nadzieję, że są w Cairo, ale byli w błędzie. Gdy zorientowali się, że muszą płynąć czółnem w górę rzeki, stracili je. Płynąc na tratwie, zostali staranowani przez parowiec i musieli się\nratować, płynąc wpław. Huck płynął dwie mile, zanim dopłynął do brzegu. \\hZamieszkuję u Grangerfordów\\h \\hi Dlaczego Harney zawrócił, aby podnieść kapelusz\\h Znalazł się przed staroświeckim drewnianym domem i miał ochotę odejść, ale opadła go gromada psów. Usłyszał z okna męski głos, który pytał, kim jest i co robi. Skłamał, że nazywa się George Jackson i\nwypadł zza burty statku. Zaopiekowano się nim troskliwie i pozwolono zostać. W rodzinie Grangerfordów żyło się dostatnio, bo mieli mnóstwo farm i ponad stu niewolników. Huckowi podobał się dom i jego\nmieszkańcy do czasu, gdy okazało się, że Grangerfordowie mają w sąsiedztwie odwiecznych wrogów Shepherdsonów, z którymi walczyli na śmierć i życie. Gdy Huck wybrał się w niedzielne popołudnie nad\nrzekę, jego Murzyn, Jack, zaproponował, że pokaże mu gniazda węży. Zaprowadziwszy chłopca w krzaki, odszedł. Huck natomiast ujrzał na polance swojego Jima, którego ukrywali w tym miejscu niewolnicy.\nPo ucieczce jednej z córek Grangerfordów z synem Shepherdsonów rozgorzała taka wojna między klanami, że i Huck musiał obawiać się o swoje życie. Uciekł nad rzekę i wołał Jima, który ucieszył się, że\nwidzi chłopca, bo Jack powiedział, że Huck został zastrzelony. Szybko odpłynęli na środek rzeki. \\hKról i Książę na naszej tratwie\\h Płynęli trzy dni. Cieszyli się, że było cicho, spokojnie i przyjemnie. Gdy któregoś dnia Huck znalazł czółno, przeprawił się na ląd, a potem małą rzeczką płynął w jej górę. Zaskoczyli go dwaj mężczyźni, którzy błagali, aby uratował im życie, bo za nimi biegną ludzie z psami. Wziął ich na czółno i odpłynęli. Okazało się później, że nigdy dotąd się nie spotkali i ta wspólna ucieczka dopiero ich połączyła. Starszy oświadczył, że pochodzi z\nfrancuskiego królewskiego rodu, młodszy natomiast wskazał na swój książęcy rodowód. Postanowili połączyć swe siły i umiejętności i odtąd współpracować. \\hCo ich wysokości robiły w Parkville\\h Huck zorientował się, że uratowani mężczyźni nie są królami ani książętami, tylko zwykłymi oszustami. Zależało mu jednak, aby na wspólnej tratwie była życzliwość. Goście zajęli miejsca Hucka i Jima w wigwamie i gospodarze musieli spać na deskach tratwy. Książę i Król uzgodnili, że w pierwszym większym miasteczku odegrają sceny z dramatów Szekspira. Gdy\nprzybili tratwą do brzegu, Huck wybrał się na zakupy, a goście w interesach do pobliskiego miasteczka. Książę odnalazł drukarnię i w niej został, Król z Huckiem poszli na nabożeństwo misyjne, na\nktórym byli wszyscy mieszkańcy. Król wepchał się na kazalnicę i przemówił do ludzi. Oświadczył, że jest okradzionym piratem, który pragnie nawracać innych piratów na Oceanie Indyjskim. Ludzie złożyli\nsię na jego działalność i Król zarobił ponad 87 dolarów. W tym czasie Książę, pracując w drukarni, zarobił 9 i pół dolara i wydrukował ogłoszenie o poszukiwaniu Murzyna i nagrodzie za jego\nschwytanie. Miał to być dowód, że obecność Jima wśród nich jest usprawiedliwiona. \\hPrzygoda w Arkansaw\\h Król z Księciem ćwiczyli swe role przed planowanym występem. W stanie Arkansaw, w jakiejś małej mieścinie, znaleźli się wszyscy, prócz Jima. Trwało cyrkowe przedstawienie, a więc nadarzyła się\nokazja, aby wystąpili również Książę i Król. Afisze już rozkleili. Wybrawszy się na ulice miasteczka, byli świadkami kłótni Boggsa z Sherburnem i zastrzelenia pijanego i przeklinającego Boggsa przez\nSherburna. Zebrał się tłum i wydawało się, że dojdzie do zlinczowania zabójcy. \\hDlaczego nie doszło do linczu\\h Pod domem Sherburna zebrali się ludzie, a on wyszedł z dubeltówką pod pachą na dach małego ganku. Gdy tłum ucichł, Sherburn wyśmiał przybyłych i nazwał ich zgrają tchórzy. Wszyscy odeszli i nie\ndoszło do linczu. Huck poszedł do cyrku i obejrzał występ jeźdźcy na koniu, który, rzekomo pijany, wszedł na arenę z widowni. Później odbyło się przedstawienie Króla i Księcia, na którym było tylko kilka osób.\nNastępnego dnia natomiast Książę rozwiesił afisze, zapraszające na przedstawienie tylko mężczyzn. \\hKrólowie to straszne szelmy\\h Przedstawienie odbyło się wieczorem, w sali nabitej po brzegi byli sami mężczyźni. Występ był krótki. Król wyszedł nagi, pomalowany na wiele kolorów i zatańczył. Widownia była zawiedziona, ale\nuspokoił ją sędzia, który zaproponował, aby nic nikomu nie mówić o oszustwie aktorów. Przyjdzie inna widownia i również zostanie oszukana. Następnego dnia w miasteczku mówiono o pięknym\nprzedstawieniu i wieczorem wszystko się powtórzyło. Przed trzecim występem Książę kazał Jimowi ukryć tratwę w sitowiu, niedaleko miasteczka. Na sali znaleźli się widzowie z poprzednich dwóch\nwieczorów z kieszeniami wypchanymi zepsutymi jajami i zgniłą kapustą. Książę wiedział, co się święci, więc kazał Huckowi uciekać i sam biegł za nim. Na tratwie okazało się, że Króla w ogóle nie było\nw miasteczku tego wieczoru. Gdy aktorzy już spali, Huck rozmawiał jeszcze z Jimem o szelmostwach królów, a potem o rodzinie Murzyna. Jim opowiedział smutne wydarzenie związane z nim i jego córeczką\nLisabeth. \\hKról w roli proboszcza\\h Za zarobione pieniądze Król sprawił sobie piękne ubranie. Umiejętnie zagadał pewnego młodego człowieka, wybierającego się w podróż, i usłyszał historię pana Wilksa i jego zmarłego brata. Potem kazał\nposzukać Księcia i powtórzył mu, co usłyszał. Postanowili, że muszą się dostać na parowiec płynący z daleka. Zapłacili kapitanowi i zostali dowiezieni do miasteczka. Zapytawszy ludzi o dom Piotra\nWilksa, usłyszeli, że nie żyje, więc udawali ogromny żal i płakali głośno. Stłoczeni na przystani ludzie wyrażali współczucie i pocieszali ich. \\hPłacz i różne inne androny\\h Król i Książę jako bracia zmarłego Wilksa poszli do jego rodziny. Odegrali role dobrych stryjów i pieniądze, które zostały zapisane przez zmarłego braciom, podarowali bratanicom. Ponieważ brakowało ponad czterystu dolarów, dołożyli ze swoich. Gdy przybył\nprzyjaciel zmarłego, doktor Robinson, i zdemaskował oszustów, nikt mu nie uwierzył, a obdarowane dziewczęta poleciły wziąć całą kwotę Królowi i ulokować ją według uznania. \\hWykradam łup Króla\\h Bratanice Wilksa rozlokowały gości w pokojach, a potem zaprosiły na przyjęcie. Rozmawiały z Huckiem, który odgrywał rolę służącego stryja. Okazało się, że dziewczyny są bardzo grzeczne i życzliwe,\nwięc Huckowi zrobiło się żal, że zostaną okradzione za jego zgodą. Postanowił odszukać pieniądze. Ponieważ nie domyślał się, gdzie zostały schowane, ukrył się, aby podsłuchać rozmowę Króla i Księcia na ten temat. Okazało się, że Król umieścił worek z pieniędzmi\nmiędzy sukniami Mary, za którymi znajdował się Huck. Przeniósł go do siennika, nie zauważywszy chłopca. Gdy mężczyźni odeszli, Huck zabrał worek i schował w swojej izdebce. \\hNieboszczyk Piotr odzyskał swoje złoto\\h Huck poczekał, aż Król i Książę zasnęli i zszedł z pieniędzmi na dół. Nie wiedział, gdzie je ukryć, bo drzwi na zewnątrz były zamknięte i nie mógł wyjść. Wrzucił worek z dolarami do trumny Wilksa.\nNastępnego dnia odbyła się uroczystość pogrzebowa i przy wszystkich żałobnikach domknięto wieko trumny i zakręcono śrubami. Huck nie zdążył nawet sprawdzić, czy w trumnie nadal były pieniądze. Po\npogrzebie ogłoszono licytację majątku zmarłego, ustaloną za dwa dni. Spieszono się, ponieważ Król musiał rzekomo wracać do Anglii. Bratanice cieszyły się, że pojadą ze stryjami, ale przeżywały trudne\nchwile, kiedy sprzedawano Murzynów i z tego powodu rozdzielano rodziny. Wkrótce oszuści zorientowali się, że nie mają pieniędzy i zdenerwowani próbowali ustalić, kto wchodził do ich pokoju. Huck zrzucił winę na Murzynów, bo wiedział, że im już nic nie grozi. \\hPrzechytrzenie nie popłaca\\h Huck zdecydował się na rozmowę z Mary Jane, postanowił powiedzieć jej prawdę o „stryjach”. Zaproponował, aby zaraz opuściła dom, by po jej wyrazie twarzy Król i Książę nie rozpoznali, że wszystko\nwie. Nieobecność Mary wyjaśnił potrzebą odwiedzenia przez nią chorej. W czasie licytacji, odbywającej się na placu miasteczka, tłum mężczyzn przyprowadził dwóch jegomościów, których określili\nkonkurentami spadkobierców. \\hDaję nogę w czasie burzy\\h Jegomościowie przedstawili się jako bracia zmarłego Wilksa - Harvey i William, którzy nie zdążyli na pogrzeb z powodu utraty bagażu i złamania ręki Williama. Ponieważ ludzie nie wiedzieli, którzy z\nmężczyzn są prawdziwymi Wilksami, a którzy oszustami, rozpoczęli sprawdzanie. Najpierw porównywano pismo z listów do pisma zmarłego, potem zadawano pytania. Chodziło o tatuaż, jaki miał na piersiach\nzmarły. Oszuści nie wiedzieli, więc Król wymyślał. Adwokat zaproponował, aby to sprawdzić na cmentarzu. Po odkopaniu trumny znaleziony został worek z pieniędzmi, ukryty w niej przez Hucka. W tej\nsytuacji chłopiec szybko uciekł. Dotarł do tratwy i polecił Jimowi, by odpływali. Wkrótce jednak na tratwę weszli Król z Księciem, którzy również ratowali się ucieczką. \\hZłoto ratuje złodziei\\h Huck musiał kłamać, tłumacząc swą ucieczkę. Potem oszuści zaczęli się kłócić między sobą i obarczać winą za utratę złota, tym bardziej że stracili także wcześniej „zarobione” na przedstawieniach\ndolary, dokładając do brakującej kwoty. Wreszcie upili się i zasnęli. Okazało się, że złoto znalezione w trumnie tak zainteresowało ludzi, iż oszuści mogli uciec z cmentarza. \\hNie można kłamać w modlitwie\\h Płynęli wiele dni, nie zatrzymując się nigdzie. Wreszcie w miasteczku Pikesville Król zszedł na brzeg, aby się przekonać, czy mogą znowu działać. Byli umówieni, że w razie jego nieobecności do\npołudnia Huck z Księciem przyjdą do miasteczka. Tak się stało. Poszukiwali obaj Króla i znaleźli pijanego w nędznym szynku. Chłopiec miał przeczucie, że może stać się coś złego i uciekł. Znalazłszy\nsię na tratwie, zawołał Jima, ale go nie było. Poszedł go szukać. Na drodze spotkał jakiegoś chłopca i zapytał o Murzyna. Dowiedział się, że został schwytany i znajduje się na fermie Phelpsa.\nPostanowił, że uwolni Jima, bo lepiej będzie dla niego, gdy wróci do swojej właścicielki. Napisał nawet list do panny Watson, ale później go podarł. Ukrył tratwę i wyruszył na poszukiwanie Murzyna.\nSpotkał Księcia, który rozklejał ogłoszenia o przedstawieniu. Oszust okłamał go, wskazując inne miejsce przebywania Jima, ale Huck zdawał sobie sprawę, że chce go w ten sposób wykorzystać i udając\nposłuszeństwo, zawrócił przez las na właściwą fermę. \\hNazywam się teraz inaczej\\h Huck dotarł na fermę i został powitany przez gospodynię jak długo oczekiwany gość. Pani Sally sądziła, że Huck jest jej siostrzeńcem, Tomkiem Sawyerem, który miał do niej przyjechać. Pod pretekstem\npójścia po kuferek chłopiec wyruszył do miasteczka, wiedząc, że nie może spotkać się z przyjacielem w tym miejscu. \\hŻałosny koniec ich wysokości\\h Na drodze zobaczył wóz, którym jechał Tomek. Zatrzymał go i przestraszył Sawyera, przekonanego, że widzi ducha. Dotknął Hucka i uwierzył, że nie został on zamordowany. Huck powiedział mu o tarapatach, w ja-kich się znalazł, i o Jimie. Umówili\nsię, jak będą postępować w domu cioci Sally. Gdy wieczorem obaj pomaszerowali do miasteczka, widzieli prowadzonych przez tłum Króla i Księcia. Byli oblepieni smołą i pierzem. Widzowie przedstawienia tym razem nie dali się oszukać. \\hPodtrzymujemy Jima na duchu\\h Chłopcy domyślili się, że Jim jest przechowywany w szałasie na popiół. Widzieli Murzyna, który zanosił tam jedzenie. Snuli plany uwolnienia Jima. Tymczasem zagadnęli niosącego jedzenie i poszli za\nnim do szałasu. Jim poznał chłopców i zdradziłby wszystkich, gdyby nie przytomność Tomka i odwrócenie przez niego uwagi Murzyna, wuja Silasa. Kiedy Murzyn odszedł do drzwi, oglądając podarowaną mu\ndziesięciocentówkę, Tomek szepnął Jimowi, aby się do nich nie przyznawał i że chcą go uwolnić. \\hTajemne i głęboko przemyślane plany\\h Tomek jako znawca literatury snuł rozmaite plany uwolnienia Jima. Mówił o wieloletnim podkopie robionym scyzorykiem. Huck niewiele rozumiał z opowieści Tomka, który jak zwykle fantazjował. Kiedy\nskończył, polecił Huckowi ukraść trzy scyzoryki. \\hUsiłujemy pomóc Jimowi\\h W nocy chłopcy zabrali się za wykonywanie podkopu. Nie było widać żadnych efektów kopania scyzorykami, więc udając, że robią to nimi, kopali kilofami. Skończyli pracę następnej nocy i podkopem weszli\ndo szałasu. Obudzili Jima i przedstawili mu swoje plany uwolnienia go. Aby robota była „przepisowa”, uwzględnili przemycanie różnych przedmiotów np. w jedzeniu. Włączyli w tę zabawę Nata, Murzyna\nnoszącego Jimowi jedzenie, i obiecali mu, że rozprawią się z czarownicami, które go dręczą. \\hJim otrzymuje placek czarownic\\h W związku z realizacją planów uwolnienia Jima w domu państwa Phelpsów ginęły coraz to inne rzeczy - koszula gospodarza, prześcieradło, łyżki. Chłopcy zabierali przedmioty i oddawali, więc właściciele\nnie mogli się doliczyć. Najważniejszą sprawą stało się upieczenie ciasta, w którym przemycony miał być powróz, wykonany z prześcieradła. Zużyli więc trzy miednice mąki i wiele czasu, ale Jim otrzymał\nprzesyłkę. \\hTu pękło serce niewolne\\h Następną więzienną czynnością stało się wyrycie napisu na ścianie, aby została po nim pamiątka. Tomek proponował różne hasła i nie mógł zdecydować się, które każe Jimowi wyskrobać. Był kłopot ze\nskrobaniem na belkach, więc Tomek wymyślił, że zabiorą kamień szlifierski z tartaku i przyciągną do szałasu. Kamień był ciężki, więc Jim przeczołgał się przez dziurę i pomógł chłopcom w pracy. Dla\nsławy Tomek proponował Jimowi i inne, utrwalone przez literaturę czynności. Znalazło się wśród nich hodowanie szczurów, granie na grzebieniu, dbanie o kwiatka i in. \\hTomek pisze manonimowe listy\\h Kiedy chłopcy kupili łapkę na szczury, przeprowadzili łapankę i mieli kilkanaście okazów. Mały kuzyn wypuścił jednak zwierzęta i goniły po domu. Zgromadzili zapas pająków, chrabąszczy, żab, wreszcie\nwybrali się na węże. Nie tylko szałas Jima pełny był zwierząt. W domu cioci Sally też była istna menażeria, za co chłopcy dostawali baty. Pozostało jeszcze pisanie ostrzeżeń i manonimowych listów,\nznanych Tomkowi z historii czasów Ludwika XVI. \\hPokiełbaszony, ale wspaniały ratunek\\h Minęły trzy tygodnie przygotowań do uwolnienia Jima. W ciągu dnia chłopcy byli na tratwie i przekonali się, że jest w dobrym stanie. Nocą, która została zapowiedziana w Tomkowym liście, w domu cioci\nSally zgromadzili się uzbrojeni mężczyźni, którzy czekali na zbójców. Zobaczył ich Huck i dał znać Tomkowi i Jimowi, że jest niebezpiecznie. Wszyscy wyczołgali się z szałasu i ukryli się w\nprzybudówce. Gdy mężczyźni zaczęli się zbliżać, uciekinierzy wzięli nogi za pas. Ucieczka zakończyła się dotarciem do tratwy, ale nie odpłynęli, bo Tomek miał postrzeloną nogę i bardzo krwawił. Huck poszedł po doktora. \\hTo chyba musiały być duchy\\h Huck dotarł do lekarza, ale doktor nie chciał płynąć jego czółnem i poszedł poszukać większej łodzi. Huck nie doczekał się jego powrotu i ponownie pognał do domu doktora. Dowiedział się, że staruszka\nnie ma od nocy. Biegnąc w stronę wyspy, Huck wpadł na wujaszka Silasa, który zabrał go do domu. U Phelpsów byli goście, którzy analizując wydarzenia poprzedniej nocy, doszli do wniosku, że w tym, co\nsię wydarzyło, brały udział duchy. Ciocia daremnie czekała na Tomka, nie wrócił. \\hDlaczego Jima nie powieszono\\h Następnego dnia rankiem przyniesiono Tomka na materacu. Był nieprzytomny. Przyprowadzono także Jima i na nowo umieszczono w szałasie. Doktor opowiedział wiele dobrego o Jimie, który troskliwie\nopiekował się rannym. Kiedy Tomek poczuł się lepiej, opowiedział cioci o przygodach z uwalnianiem Jima. Skoro zaś dowiedział się o jego pobycie w niewoli, polecił Huckowi wypuścić go, twierdząc, że\njest wolny. Słowa Tomka potwierdziła ciocia Polly, która przyjechała zaniepokojona brakiem korespondencji od Sally. Wszystkie listy od Polly do Sally chował Tomek, ostatni zaś ukrył Huck. \\hOstatni, w którym już nie ma o czym pisać\\h Jim został uwolniony z łańcuchów i mógł naprawdę cieszyć się wolnością nadaną mu przed śmiercią przez pannę Watson. Od Tomka dostał za wysiłek włożony w ucieczkę czterdzieści dolarów i cieszył się,\nże jest bogaty. Powiedział Huckowi, że może korzystać ze swoich pieniędzy, bo tatko już mu ich nie zabierze. W drewnianej chatce, niesionej przez wzburzoną rzekę, leżały zwłoki tatki Hucka i dlatego Jim je zasłonił.\nCiotka Sally postanowiła Hucka zaadoptować, więc nie wiadomo, czy nie ucieknie do puszczy.",
        "Author": "Mark Twain",
        "ReleaseDate": "1884",
        "Genre": "Powieść przygodowa, Powieść łotrzykowska"
    },
    {
        "title": "Przygody Koziołka Matołka",
        "content": "\\hStreszczenie szczegółowe\\h \\hKsięga 1.\\h Kozy z całej Polski dowiedziały się, że w Pacanowie mieszka kowal, który potrafi podkuwać kozy. Postanowiły, że jedna z kóz powinna wybrać się do Pacanowa i sprawdzić, czy dobrze jest być podkutym.\nNa ochotnika zgłosił się Koziołek Matołek. Już od samego początku przydarzały mu się zabawne przygody: musiał uciekać na drzewo przed psem, a gdy drzewo go zrzuciło, spadł prosto na jeża. Udał się do\nlekarza, ale uciekł od niego, bo lekarz-niedźwiedź zaproponował mu lekarstwo na przeczyszczenie. Kiedy zgłodniał, poczęstował się kapustą z cudzego pola i za to trafił do więzienia. Razem z więzieniem ukradli go rozbójnicy, którzy uciekli, gdy go zobaczyli. Myśleli, że w środku siedzi diabeł.\nKoziołka uwolniła Baba Jaga, która postanowiła go zjeść. Koziołek obiecał jej wielkie skarby w zamian za życie, zaprowadził ją nad wysoki brzeg morza i wepchnął do wody. Potem wrócił i uwolnił trójkę\ndzieci, które uwięziła. Szukając drogi do Pacanowa i czegoś do jedzenia, Koziołek zawędrował do miasta, w którym nie wolno było mieć brody. Jeśli ktoś ją miał, ucinano mu głowę. Koziołek jednak nie umiał czytać, więc nie\nprzeczytał ostrzeżenia na bramie i wszedł do miasta. Tam go złapano i odcięto mu głowę. Na szczęście znalazł go dobry szewc i przyszył mu głowę z powrotem. Wtedy Matołek postanowił wybrać się na bal\nu księżniczki i zostać królem. Wydało się jednak, że jest kozą, i o mało go nie upieczono. Przebrał się jednak za kuchcika i uciekł. Ze względu na przebranie przechodzący marynarz zabrał go na statek i kazał gotować. Gdy załoga spróbowała obiadu przygotowanego przez Koziołka, ze złości wystrzelono go z armaty. Matołek leciał w\npowietrzu przez cztery dni, a potem spadł na grzbiet wieloryba. Potem porwał go ogromny ptak i zaniósł na Księżyc, gdzie Matołek spotkał Pana Twardowskiego. Ten zaproponował mu powrót na Ziemię na\nspadającej gwieździe. Koziołek wpadł razem z gwiazdą wprost do Wisły. Tam omal go nie zastrzelili myśliwi, a potem gonił go wilk, przed którym Matołek uciekł na tęczę. Przebiegł nią długi kawałek i zeskoczył dopiero w\nChinach. Chiński cesarz mianował go mandarynem, bo bardzo mu się spodobała broda Koziołka. Kazał mu się też nauczyć czterdziestu tysięcy znaków chińskiego alfabetu, co miało zająć sto lat. Koziołek\nschował się więc w pudle z herbatą i w ten sposób uciekł do Indii. Stamtąd na grzbiecie słonia, który uciekł swemu panu, trafił do Afganistanu. Spotkał tam lotnika, któremu opowiedział o swoich próbach dotarcia do Pacanowa. Lotnik zabrał Koziołka ze sobą swoim\nsamolotem do Warszawy, skąd Matołek zaraz wyruszył dalej. \\hKsięga 2.\\h Koziołek postanowił sprawdzić na mapie, gdzie jest Pacanów. Poszedł do księgarni i starał się zapamiętać mapę, ale wszystko mu się poplątało. Wsiadł do pociągu i pojechał do Zakopanego, gdzie został\nmistrzem w skokach narciarskich, bo był tak lekki, że uniósł go wiatr. Wędrując dalej, Koziołek spotykał wielu swoich kuzynów. W końcu jeden z nich powiedział, ze zna babę w czerwonej spódnicy, która pochodzi z Pacanowa. Baba jednak mieszka w Ameryce i Matołek musi tam\npojechać, żeby zapytać ją o drogę. Okazało się, że do Ameryki można się dostać tylko na okręcie, więc Koziołek sprzedał swoje futro, aby mieć pieniądze na zakup statku. Wystarczyło mu ich akurat,\nżeby kupić wielką drewnianą balię i płótno na dwa żagle. Wyruszył w podróż, ale zerwała się burza i zaniosła go na wybrzeże Afryki. W Afryce dzicy czarni ludzie postanowili upiec Koziołka. Uratował się, ponieważ ukradły go małpy, które chciały, żeby został ich królem. Koziołek uciekł im, wsiadł z powrotem na swój statek i tym\nrazem dopłynął do Ameryki. Trafił do Nowego Jorku, gdzie zaproponowano mu, żeby zagrał w filmie. Jednak koń, na którym miał jeździć w tym filmie, przestraszył się strzału z rewolweru i uciekł z Matołkiem na grzbiecie.\nZatrzymał się dopiero na drugim końcu Ameryki, gdzie Koziołka złapali Indianie. Wyzwali go do konkursu w jedzeniu trawy, a gdy go wygrał, zaproponowali, by razem z nimi polował na niedźwiedzie.\nKoziołek bał się niedźwiedzi, więc w nocy wymknął się i uciekł z indiańskiego obozu. Matołek, uciekając, dotarł na Alaskę, gdzie chciał go zjeść myśliwy. Potem trafił do obozu poszukiwaczy złota i znalazł ogromną bryłę złota. Dzięki temu stał się bogaty. Przez radio ogłosił, że szuka\nbaby w czerwonej spódnicy. Zgłosiło się tyle bab, że przerażony Koziołek uciekł. Dotarł do polskiej ambasady i kazał swoje złoto podarować polskim dzieciom. Zarobił znowu mnóstwo pieniędzy na\nopowiadaniu o swoich przygodach, ale ponieważ nadal nie znalazł baby, postanowił wrócić do Polski. Tam na jego cześć urządzono wielki bal. Gdy już miał wyruszać dalej na poszukiwanie Pacanowa, pojawił się żołnierz i powiedział, ze Koziołek musi wstąpić do wojska. Matołek bardzo się ucieszył. \\hKsięga 3.\\h W wojsku obcięto Koziołkowi brodę. Ponieważ nie chciał słuchać rozkazów, zaprzężono go zamiast konia do wojskowego bębna. Kiedy jednak nie chciał go wozić, bo bęben był zrobiony z koziej skóry,\nżołnierze wypuścili go z wojska, żeby mógł dalej szukać Pacanowa. Matołek przybył znowu do Warszawy. Był bardzo smutny, ponieważ nie miał już brody. Policjanci poradzili mu, żeby kupił sobie maść na porost włosów. Dzięki temu wyrosła mu wielometrowa broda, którą\nsprzedał i udało mu się dużo na niej zarobić. Poszedł więc obejrzeć zwierzęta w zoo i tam usłyszał, jak ktoś śpiewa piosenkę o Pacanowie. Był to lis, który kiedyś tam mieszkał i bardzo tęsknił za\nswoim domem. Lis obiecał zaprowadzić tam Matołka, więc Koziołek wypuścił go z klatki, ale okazało się, że lis go oszukał i uciekł. Koziołek wydostał się z zoo przez krecią norę i trafił do jaskini\nsmoka. Smok jednak go nie zjadł, ponieważ obawiał się, że to znowu podstęp podobny do tego, jakim szewczyk Dratewka zabił Smoka Wawelskiego. Dalsza droga zaprowadziła go do wulkanu, który wybuchł i\nwyrzucił Koziołka na włoskiej wyspie Capri. Było mu tam bardzo miło, ale spotkał osła, który go ostrzegł, że ludzie planują zrobić z niego kiełbasę. Koziołek uciekł z wyspy na grzbiecie delfina, ale potem wpadł do morza i omal się nie utopił.\nWyłowili go rybacy i zaczęli pokazywać jako niezwykłą rybę, ale włoskie kozy go uwolniły. Kupiły mu samochód i wyprawiły w drogę do Polski. Koziołek dotarł do Polski. Jadąc drogą, zobaczył miło wyglądające miasto i tak się ucieszył, że rozbił samochód. Mieszkańcy miasta wynieśli go z wraku, a wtedy okazało się, że to miasto to Pacanów.\nKoziołek bardzo się ucieszył i poprosił, żeby go podkuto. Wtedy powiedziano mu, ze wcale nie podkuwa się tutaj kóz, a jedynie rodzina kowali nosi nazwisko Koza. Dlatego mówi się, że „w Pacanowie Kozy\nkują”. Koziołek posmutniał, ale wytłumaczono mu, że podkowy nie są kozie potrzebne do szczęścia. \\hKsięga 4.\\h Koziołek przez cały rok grzecznie chodził do szkoły i pilnie się uczył. Najlepsze stopnie miał z geografii, ponieważ zwiedził prawie cały świat. Pewnego dnia bocian przyniósł mu list z Afryki. Było\nto zaproszenie od afrykańskich zwierząt, które bardzo chciały poznać Matołka. Koziołek przyjął zaproszenie i bociany zawiozły go do Afryki. Zwierzęta przywitały go bardzo serdecznie i powiedziały, że\nżyją w zgodzie, ponieważ ustaliły, że jeśli ktoś kogoś zje, to sam także zostanie zjedzony. Koziołek zorganizował koncert papug, z którego wszyscy uciekli, bo nie dało się go słuchać, oraz mecz piłki\nnożnej małp, który skończył się po pierwszym podaniu, bo zamiast piłki wzięto wielkie jajko. Zbudował także teatr i zaplanował przedstawienie, ale scena runęła, bo jednym z aktorów był słoń. Potem\notworzył wesołe miasteczko i zorganizował konkurs wchodzenia na słup, w którym szanse miały tylko małpy. Wreszcie ogłosił wielki bal, na którym zapanowało zamieszanie, bo zwierzęta się pokłóciły.\nKorzystając z sytuacji, krokodyl chciał zjeść Matołka, ale Koziołek uciekł na strusiu. Spotkał Beduinów, którzy zaprosili go do swojego obozowiska i mianowali szejkiem. Po długim czasie, podczas którego Matołek rządził mądrze i sprawiedliwie, odwiedził ich kupiec z Europy i pokazał\nnowy wynalazek - radio. W radiu Koziołek usłyszał, że w Polsce uznano go za zaginionego. Koziołkowi zrobiło się żal i postanowił wrócić do Polski. Podczas wędrówki przez Afrykę spotkał czarnych wojowników, którzy chcieli go zjeść. Matołek zgodził się na to, ale postawił warunek - król musi rozwiązać trzy zagadki. Jeśli nie rozwiąże choć jednej,\nwypuści Koziołka. Król rozwiązał dwie pierwsze zagadki, ale trzeciej nie potrafił , chociaż rozmyślał przez dwa lata. Koziołek poszedł dalej i wpadł do wykopanej w ziemi dziury. Ludzie, którzy ją wykopali, wsadzili Matołka do klatki, ponieważ uważali go za rzadkie afrykańskie zwierzę. Najpierw wieźli go statkiem,\npotem pociągiem, wreszcie dotarli do Warszawy. Tam chcieli sprzedać Koziołka w sklepie zoologicznym, ale dyrektor sklepu rozpoznał Matołka. Wszyscy bardzo się ucieszyli, że zaginiony Koziołek się\nodnalazł. Koziołek zaś w odpowiedzi na prośby dzieci postanowił, ze już pozostanie w Polsce.",
        "Author": "Kornel Makuszyński",
        "ReleaseDate": "1933",
        "Genre": "Książka dla dzieci, Literatura polska, Komics"
    },
    {
        "title": "Odyseja",
        "content": "\\hStreszczenie szczegółowe\\h \\h„Od Kikonów do Cyklopów”\\h Po zakończeniu dziesięcioletniej wojny trojańskiej wojska greckie zaczęły wracać do ojczystej Itaki. Dwanaście statków Odyseusza - króla Itaki - wyruszyło w podróż. Niepomyślne wiatry zapędziły\npodróżników najpierw do krainy zamieszkałej przez Kikonów. Żołnierze Odyseusza zrabowali i złupili miasto. Łatwe zwycięstwo świętowali potem na brzegu. Kiedy usnęli, napadli na nich Kikonowie.\nRozgorzała bitwa, w której Odyseusz stracił kilkudziesięciu ludzi. Pozostali w popłochu opuszczali krainę Kikonów. Kilka dni płynęli po wzburzonym morzu, aż dotarli do wybrzeży Lotofagów. Lud ten\nżywił się lotosem. Każdy, kto zjadł owo ziele, tracił pamięć i na zawsze chciał pozostać w tej krainie. Z kraju Lotofagów podróżnicy przybyli na wyspę, gdzie pasły się dzikie kozy. Odyseusz wdrapał się na wysoką skałę. Stamtąd dojrzał pobliską wyspę. Kiedy bohaterowie do niej dopłynęli, wyspa nie\nwydała im się zamieszkana przez ludzi. Zobaczyli jaskinię, która wyglądała jak spiżarnia. Obok znajdowały się pomieszczenia dla zwierząt. Gdy rabowali zbiory, nagle pojawił się właściciel. Był to\nCyklop, potwór z jednym okiem. Na imię miał Polifem. Zamknął za sobą wejście do jaskini i uwięził w niej Odyseusza i jego towarzyszy. Odyseusz opowiedział mu swoją historię. Potwór pożarł jego dwóch\ntowarzyszy, następnego dnia kolejnych czterech. Po kolacji Odyseusz poczęstował olbrzyma winem i powiedział, że na imię ma „Nikt”. Kiedy upity do nieprzytomności Cyklop przewrócił się, Odyseusz wypalił mu oko. Na wrzaski potwora zbiegły się inne Cyklopy, pytając, czy ktoś mu robi krzywdę. W odpowiedzi usłyszeli, że „Nikt”. Odyseusz zastanawiał się, jak opuścić jaskinię. Siebie i swoich towarzyszy przywiązał pod brzuchami baranów. Kiedy nadszedł świt, Cyklop wypuścił zwierzęta na łąkę. Uwolnieni w ten sposób przyjaciele\nschronili się na statku. Tylko Odyseusz głośno się przechwalał. Poradził Cyklopowi, by zapamiętał imię tego, który go oślepił - Odyseusz. Rozwścieczony Polifem rzucił na Odyseusza klątwę, by długo\ntułał się po morzach i obcych krainach. Odyseusz tymczasem wrócił na kozią wyspę. \\h„Nierozwikłane ścieżki świata”\\h Bohaterowie przybyli na wyspę Eolię. Zamieszkiwał na niej król wiatrów - Eol. Odyseusz opowiedział królowi swoje przygody. W zamian król podarował Odyseuszowi woreczek przewiązany srebrną taśmą. W\nworeczku mieściły się złe wiatry i wichury. Wkrótce bohaterowie odpłynęli, gnani przyjaznym wiatrem. Gdy statki zbliżały się do brzegów Itaki, towarzysze Odyseusza rozwiązali woreczek. Na zewnątrz\nwydostały się wichury i niepomyślne wiatry. Statki gwałtownie skręciły i towarzysze z powrotem znaleźli się u wybrzeży Eolii. Tym razem przyjęcie było chłodne, podobnie pożegnanie. Żaden wiatr nie\nporuszał żagli statków. Kilka dni podróżnicy wiosłowali, aż dotarli do nowego lądu. Gdy wysiedli, wybrzeże nagle zaroiło się od olbrzymów - ludożerców, zwanych Lestrygonami. Ludożercy pozabijali\nludzi, zniszczyli jedenaście statków Odyseusza. Pozostał tylko jeden okręt, na którym wraz z Odyseuszem schroniła się garstka przyjaciół. Niezauważeni przez olbrzymów odpłynęli. Przybyli do kolejnej wyspy. Tam podzielili się na dwie drużyny. Pierwsza została na statku, druga poszła w głąb lądu. Wędrowcy dotarli do zamku boginki o imieniu Kirke. Kirke była czarodziejką i\ncórką króla Słońca. Zaproszeni towarzysze zasiedli do stołu. Kiedy jedli, Kirke niepostrzeżenie dotknęła każdego różdżką i zamieniła wszystkich w świnie. Jeden z towarzyszy Odyseusza nie brał udziału\nw przyjęciu. Pospieszył do Odyseusza ze straszną wiadomością. Wtedy Odyseuszowi przyszedł z pomocą bóg Hermes, który podarował mu czarodziejskie ziele odczyniające uroki. Upomniał także Odyseusza, by\nnie pozwolił się dotknąć różdżką czarodziejki. Tak też się stało. Boginka przeprosiła Odyseusza i przywróciła podróżnikom ich normalne postacie. Towarzysze spędzili na gościnnej wyspie rok. Stamtąd\nmusieli się udać do krainy cieni. W krainie tej duch wieszcza Tejrezjasza miał powiedzieć Odyseuszowi, co jeszcze musi zrobić, by oddalić klątwę bogów. \\h„Od królestwa cieniów do wyspy słońca”\\h Wędrowcy przybyli do krainy Kimeryjczyków. Odyseusz, zgodnie ze zwyczajem, wykopał dół i złożył ofiary umarłym. Woń krwi zabitych zwierząt zwabiła dusze zmarłych. Pojawiła się dusza wieszcza\nTejrezjasza. Obwieściła, że Odyseusz zniesie jeszcze wiele trudów w podróży i po latach tułaczki wróci do ojczyzny. Wśród dusz zmarłych Odyseusz zobaczył swoją matkę. Opowiedziała mu o tym, co się\ndzieje w domu, że wierna żona Penelopa czeka na niego, odmawiając poślubienia któregoś z zalotników, syn Telemach dorasta, a stary król osiadł na wsi. Odyseusz uciekł z kraju Kimeryjczyków. Po drodze wstąpił jeszcze na wyspę Kirke. Czarodziejka dała mu wskazówki, jak omijać niebezpieczeństwa. Podróżnicy wyruszyli dalej. Zbliżali się do wyspy Syren,\nktóre pięknym śpiewem kusiły wędrowców tak, że ci wyskakiwali ze statków i tonęli. Odyseusz zalepił uszy towarzyszy woskiem, sam natomiast kazał się przywiązać do masztu. Tak minęli wyspę. Jedynym,\nktóry bezpiecznie wysłuchał cudownego śpiewu syren, był sprytny Odyseusz. Płynęli teraz ku dwóm skałom. Na jednej mieszkała Scylla, potwór morski o dwunastu łbach i sześciu tułowiach. Scylla porywała ryby, ludzi, delfiny. Obok stała druga skała, mieszkanie Charybdy.\nPoczwara ta wciągała morze i z powrotem je wypluwała. Potwór porwał z pokładu sześciu ludzi i pożarł ich. \\h„Rozbitek”\\h Załoga dopłynęła do wyspy Słońca - Trynakrii. Na łąkach pasły się zwierzęta, których liczba była niezmienna. Odyseusz zakazał towarzyszom zabijania zwierząt, ale ci nie posłuchali go i zabili parę\nwołów. Wkrótce wyruszyli w dalszą drogę. Nastała złowroga cisza morska, niedługo przyszły wiatry, ciemne chmury i burza z piorunami. Okręt uderzony piorunem rozpadł się na części. Załoga zginęła,\nocalał tylko Odyseusz. Płynął teraz na tratwie, a fale morskie zniosły go do cieśniny między Scyllą i Charybdą. Szczęśliwie minął obydwie złowrogie skały. Fale wyrzuciły go na nieznany brzeg. Kiedy się obudził, zobaczył piękną kobietę. Miała na imię Kalipso, a wyspa nazywała się Ogigia. Odyseusz poszedł za nimfą. Szli przez ukwiecone łąki, gaje\ncyprysowe, mijali potoki. Nimfa zaprowadziła go do swojego domu i serdecznie ugościła. Odyseusz spędził z nią na wyspie długie lata. \\h„Dom bez pana”\\h Tymczasem dom Odyseusza stał się przedmiotem pożądania okolicznych książąt. O względy Penelopy, żony Odyseusza, starało się kilkudziesięciu zalotników, ona jednak odmawiała każdemu. Zalotnicy\nzamieszkali w zamku Odyseusza. Pewnego dnia przed Telemachem, synem Odyseusza, pojawiła się Atena przebrana za Mentesa, króla Tafijczyków. Poradziła Telemachowi wyruszyć w świat i zbierać wieści o\nOdyseuszu. Wkrótce odbyło się zgromadzenie ludowe, na którym Telemach wspominał ojca i skarżył się na zalotników. Oni jednak nie przejęli się jego groźbami. \\h„Podróż Telemacha”\\h Telemach wyruszył w podróż. Towarzyszyła mu Atena pod postacią Mentora - poważanego obywatela Italii. Przybyli do Pylos, do króla Nestora. Telemach opowiedział mu swoją historię. Król wysłał go do\nSparty, do Menelaosa, który właśnie powrócił z dalekich wędrówek. Menelaos opowiadał o swoich przygodach, o wojnie trojańskiej. Na koniec o Odyseuszu, który mieszka na wyspie Ogigii u nimfy Kalipso.\nWkrótce Telemach opuścił gościnny pałac króla i udał się do Itaki. \\h„Klątwa Polifema”\\h Odyseusz przygotowywał się do wyjazdu z wyspy nimfy Kalipso. Nimfa jeszcze go zatrzymywała, ale Odyseusz był nieugięty. Zbudował już łódź, która miała go zanieść do ojczyzny. Wypłynął na morze. Tam\nzobaczył go Posejdon - władca morza. Przypomniał sobie prośbę Polifema, który był jego synem, wzburzył więc wysokie fale, które zniszczyły łódź Odyseusza. Bohaterowi pomogła boginka morska - Leukotea\n- dając mu cudowną przepaskę, dzięki której uchronił się przed utonięciem. Bohater płynął dalej, wreszcie dostrzegł ląd. Nie było na nim jednak bezpiecznej przystani, by spokojnie wyjść na brzeg.\nFale rzuciły Odyseusza z powrotem na spienione morze. Słabł coraz bardziej. W końcu dostrzegł ujście rzeki i zaczął się gorąco modlić do bóstwa owej rzeki. Wówczas morze uspokoiło się, fale osłabły. Bohater wyszedł na brzeg i oddał bogince przepaskę. Niedługo po tym, zmęczony i osłabiony walką z żywiołami, usnął w lesie. \\h„Scheria”\\h Ze snu wyrwały Odyseusza śmiech i krzyki. To królewna Nauzykaa z dziewczętami bawiły się nad rzeką. Dziewczęta, przestraszone widokiem brudnego mężczyzny, uciekły. Została tylko królewna. Była tak\nżyczliwa, że podarowała Odyseuszowi ubranie. Czysty i ubrany Odyseusz nie wyglądał już przerażająco. Królewna podwiozła go do bram miasta. Dalej towarzyszyła Odyseuszowi ukryta pod postacią\ndziewczynki Atena. Bogini dla bezpieczeństwa okryła bohatera niewidzialnym obłokiem, gdyż Feakowie z wyspy Scherii nie lubili przybyszów. Odyseusz doszedł do pałacu króla Alkinoosa. Niewidzialny\nwszedł do środka. W pałacu trwała uczta, przygotowana przez króla i królową. Odyseusz padł do nóg królowej i wtedy Atena zdjęła z niego obłok niewidzialności. Bohater prosił o pomoc, opiekę i statek, który bezpiecznie dowiózłby go do ojczyzny. Na cześć gościa urządzone zostały zawody sportowe. Odyseusz brał w nich udział. Bardzo daleko rzucił dyskiem, co\nwzbudziło podziw u Feaków. Na cześć gościa urządzono potem ucztę. Podczas niej Odyseusz opowiadał o swoich przygodach. \\h„Powrót”\\h Statek niosący Odyseusza z krainy Feaków przybił do brzegów Itaki o świcie. Kiedy bohater obudził się, na wybrzeżu nie było nikogo oprócz pięknego młodzieńca. Po chwili rozmowy okazało się, że to\nAtena. Bogini przedstawiła mu stan rzeczy panujący w Itace: dom pełen zalotników i niebezpieczeństwo związane z tym, że ktoś mógłby Odyseusza rozpoznać i podstępnie zabić. Dla bezpieczeństwa\nzamieniła go więc w staruszka i poleciła udać się do zagrody pasterza świń Eumajosa. Pasterz przyjął staruszka gościnnie. Odyseusz spędził u niego kilka dni, opowiadając niezwykłe historie. Wysłuchał\nteż opowieści Eumajosa. Niespodziewanie w domu pasterza pojawił się syn Odyseusza, Telemach. Bohater nie widział syna prawie dwadzieścia lat. Kiedy wyjeżdżał na wojnę trojańską, Telemach był\nniemowlęciem. Teraz Odyseusz widział przed sobą dorosłego syna. Bogini Atena przywróciła Odyseuszowi normalny wygląd. Ojciec i syn padli sobie w objęcia. Wkrótce wspólnie zaczęli obmyślać plan działania. \\h„Król - żebrak”\\h Zamiary zalotników, aby zabić Telemacha, nie powiodły się. Królewicz wrócił szczęśliwie do pałacu i powiadomił matkę, że ojciec - Odyseusz żyje. Bohater tymczasem udał się do pałacu. Wszedł na\ndziedziniec zamkowy. Tam rozpoznał go tylko stary pies, Argos. Radośnie zamerdał ogonem na widok pana. Odyseusz przechodził dalej. W sali zamkowej zabawiali się zalotnicy. Na widok staruszka-żebraka wybuchnęli śmiechem. Odyseusz cierpliwie zniósł upokorzenia. Gdy zapadła noc, do sali zeszła Penelopa.\nOdyseusz nie mógł do niej oczu oderwać - nie widział żony przez dwadzieścia lat i bardzo za nią tęsknił. Upływający czas nie zmienił jej. Była nadal piękna i wierna. Penelopa, zmęczona najazdem\nzalotników, opowiedziała żebrakowi o mającym nastąpić wkrótce turnieju. Jeśli którykolwiek z zalotników zdoła unieść łuk Odyseusza i wysłać strzałę przez „oczka” dwunastu wbitych w ziemię toporów,\notrzyma królestwo i rękę Penelopy. Odyseuszowi bardzo się ten plan podobał. \\h„Straszny dzień”\\h Następnego dnia odbywały się zawody. Każdy z zawodników podnosił łuk, ale żaden nie mógł naciągnąć cięciwy. Pokonani odchodzili na bok. Przyszła kolej na Odyseusza. W przebraniu staruszka wzbudził\nśmiech i kpiny konkurentów. Nadeszła wielka chwila. Odyseusz spokojnie wziął do ręki łuk, napiął cięciwę i wycelował. Strzała przeleciała dokładnie przez 12 „oczek” toporów. Na sali zamkowej powstał\nruch. Zalotnicy rozpoznali Odyseusza. Zaczęła się bitwa. Odyseusz z synem Telemachem i garstką przyjaciół wymordowali wszystkich przeciwników. Przy życiu pozostawili tylko nadwornego pieśniarza i\nurzędnika - posłańca. Po bitwie uprzątnięto ciała zabitych i wysprzątano salę. \\h„Nowe życie”\\h Wiadomości o pozabijaniu zawodników i powrocie Odyseusza dotarły do królowej Penelopy. Królowa zeszła do sali zamkowej, gdzie siedział Odyseusz. Nie od razu go rozpoznała, ale wystarczyła chwila\nrozmowy i małżonkowie serdecznie się uściskali. Całą noc opowiadali sobie swoje przygody. Następnego dnia Odyseusz odwiedził swojego ojca - Laertesa. Stary król mieszkał na wsi. Ojciec i syn padli\nsobie w objęcia. Tymczasem niezadowoleni krewni pomordowanych zalotników zaczęli podburzać naród przeciwko Odyseuszowi. Rozpoczęła się bitwa. Spór przerwała bogini Atena, która rozkazała przeciwnikom\nrozejść się do domów. Tak rozpoczęło się nowe życie króla Itaki, Odyseusza.",
        "Author": "Homer",
        "ReleaseDate": "0001",
        "Genre": "Epos, Literatura starożytna"
    },
    {
        "title": "Puc, Bursztyn i goście",
        "content": "\\hStreszczenie szczegółowe\\h \\hRozdział pierwszy\\h Puc i Bursztyn, dwa podwórzowe psy, mieszkały na podwórzu w małym miasteczku wraz z kaczką Melancią, kaczorem Kacperkiem, kogutem Białkiem, kurą Łysuchą i kotką Imką. Psy całymi dniami leniuchowały\nalbo bawiły się: łapały motyle i wróble, czasem wszczynały awantury. Pewnego dnia Katarzyna, gospodyni zajmująca się prowadzeniem domu i gospodarstwa, urządziła pranie. Mokre rzeczy rozwiesiła na\nsznurze przed domem. Psy, kłócąc się o kość, wpadły na nie. \\hRozdział drugi\\h Psy, bijąc się o kość, ściągnęły ze sznura pranie. Katarzyna usłyszała hałas i wyszła na podwórze. Postanowiła rozdzielić szamoczące się psy. Pod ręką miała wiadro z mydlinami i wylała je na grzbiet\nPucka. Bursztyn złapał kość i uciekł na ulicę, a Pucek, żeby zgubić zapach mydlin, wytarzał się w zgniłych odpadach z kuchni. Katarzyna pozbierała poplamioną bieliznę i poszła do domu. Mokry i\nubrudzony błotem Pucek przemaszerował między suszącymi się, białymi kołnierzykami i położył się na kwiatowej grządce, niszcząc przy okazji kwiaty. Zasnął i miał przepiękne sny. Śniło mu się, że\nzwyciężył w walce z Bursztynem o kość, a potem, że rzeźnik pozwolił mu wejść do sklepu i sobie pojeść. Nagle poczuł, że na jego głowę spadają kamienie. To Katarzyna zorientowała się, jakie szkody\nwyrządził. Pies zerwał się z miejsca i pobiegł na rynek, gdzie zbierały się psy z całego miasteczka. Na rynku pojawił się również Bursztyn. Zawiadomił Pucka, że pan i Krysia wyjeżdżają bryczką. Psy\npostanowiły im towarzyszyć. \\hRozdział trzeci\\h Bryczka, za którą biegli Puc i Bursztyn, dojechała na dworzec. Pan i Krysia spodziewali się gościa. Bursztyn postanowił zwiedzić dworzec, a Puc z zainteresowaniem obserwował wysiadających z pociągu\npodróżnych. Najpierw zobaczył stertę bagaży: pudeł, paczek i koszyków, potem wysiadła wysoka i szczupła pani z wielkimi okularami na nosie. Nie spodobała się Puckowi. Dama ostrożnie wręczyła Krysi\ndwa koszyki. Puc był bardzo ciekawy, co się w nich znajduje. Postanowił podejść bliżej do bagaży. W koszyczkach słodko spały dwa pieski, Tiuzdej i Mikado. Kobieta przestraszyła się, że Pucek zrobi im\nkrzywdę. Na szczęście Krysia szybko przedstawiła Pucka. W tym samym czasie pojawił się Bursztyn. Psy ze zdziwieniem przyglądały się gościom, a zwłaszcza Tiuzdejkowi ubranemu we fraczek w pomidorowo-zieloną kratkę. Oburzone i zgorszone, porzuciły\ntowarzystwo i pobiegły z powrotem na rynek. \\hRozdział czwarty\\h Puc i Bursztyn bawili się na rynku z innymi psami do późnego popołudnia. W końcu, głodni, wrócili na kolację do domu. Puc, jako pies starszy i bardziej doświadczony, wiedział, że kiedy są goście,\nKatarzyna spóźnia się z kolacją. Radził więc Bursztynowi, aby grzecznie czekał. Inaczej będzie musiał nauczyć się chińskiego tańca. Psy uczyły się wykonywania różnych czynności: służenia, tańczenia\nna dwóch łapach, podawania łapy. Puc w czasie posiłków siadał grzecznie przy stole i na hasło: „Puc, powiedz mowę” głośno szczekał. Kiedy dano mu coś do jedzenia, urywał w pół zdania i zabierał\nsmakołyk do kąta, na gazetę, która była psim obrusem. Bursztyn jednak nie bardzo chciał się uczyć. Na myśl o tym, że będzie musiał ćwiczyć chiński taniec, zaczął głośno skowyczeć. Drzwi kuchni uchyliły się i głodny pies postanowił wślizgnąć się do niej.\nNiestety Katarzyna złapała Bursztyna i pies, wywijając w powietrzu koziołka, znalazł się na środku podwórza. Taki to był chiński taniec. Psy bardzo dokładnie wylizały swoje miski. Głodne, postanowiły się położyć. Zanim jednak zasnęły, zobaczyły buldoga Lorda. Oglądał się niepewnie za siebie, a w pysku dźwigał wielką wątrobę. Pobiegł w\nstronę zaoranego pola i tam zakopał swój skarb. Psy czekały w ukryciu. Kiedy Lord odszedł, pobiegły do jego kryjówki, wyciągnęły wątrobę i zabrały ją ze sobą do ogrodu. Najadły się do syta, resztę\nzakopały pod różą. \\hRozdział piąty\\h W domu gościli panna Agata i jej dwa psy: Mikado i Tiuzdej. Pierwszy nazywał się tak dlatego, że był rasy japońskiej, a Mikado to tytuł cesarza japońskiego. Tiuzdejek został tak nazwany, ponieważ\npanna Agata dostała go w prezencie we wtorek. Ponieważ był rasy angielskiej, nazywał się Wtorek, po angielsku Tiuzdej. Panna Agata bała się, by jej pieski nie zostały skrzywdzone. Tiuzdejek jadł\ntylko kotlety ze świeżej, cielęcej wątróbki. Ponieważ miał niedawno katar, jego koszyk umieszczono w zacisznym miejscu pod stołem. Kiedy koszyk ustawiono na miejscu, pies natychmiast z niego wyszedł. Ze skwaszoną miną rozglądał się pogardliwie dookoła. Pomaszerował jak na szczudłach do sieni i tam spotkał kotkę Imkę. Kotka nigdy\nnie widziała psa we fraku. Nastroszyła sierść, prychnęła, wyciągnęła pazury i podrapała Tiuzdejka po pyszczku, aż ten z piskiem uciekł do swej pani. Panna Agata zaczęła krzyczeć i kotka została\nwyrzucona na podwórze. Mikado był inny. Nie pozwolił pogłaskać się Krysi ani wziąć na kolana pannie Agacie. Siedział tylko w fotelu, patrząc na wszystkich z wyniosłą miną. Podczas kolacji Tiuzdejek miał ochotę pobiegać między talerzami po stole nakrytym obrusem. Gdy mu na to nie pozwolono, złościł się, piszczał i warczał. Mikado natomiast grzecznie czekał na herbatkę z\nokruchami chleba. Następnie dokładnie wylizał miseczkę, zeskoczył z kolan i położył się na fotelu. \\hRozdział szósty\\h Na podwórzu znajdowała się tylko jedna buda. Mieszkały w niej psy: Puc i Bursztyn, a na pięterku budy mieszkała kotka Imka. Wcześnie rano skrzypnęły drzwi kuchni i na podwórku pojawiła się Katarzyna.\nW psiej budzie także rozpoczął się ruch. Pierwszy wyszedł z niej zaspany Bursztyn, który wcześniej wcale nie miał ochoty wstać. Niestety, Puc i kotka wyrzuciły go z budy. Kotka Imka pilnowała psów.\nKiedy jeszcze były szczeniakami, nie pozwalała im na zbyt hałaśliwe i swobodne zabawy. Od tamtej pory psy czuły do niej respekt. Katarzyna przygotowała karmę dla drobiu. Bursztyn od razu się nią zainteresował. Przekradł się pod spódnicą Katarzyny do ogrodzenia dla kur i kaczek i zaczął jeść ziemniaki z osypką. Gospodyni\nzostawiła jedzenie, nalała wody do poideł i wyszła, zamykając furtkę. Nie zauważyła Bursztyna. Dostrzegły go jednak kaczki. Kiedy próbowały zjeść swoje śniadanie, wybuchła między nimi a Bursztynem\nawantura. Pies próbował odstraszyć kaczki, kaczki wpadły w stadko kur, a kury narobiły okropnego hałasu. Katarzyna usłyszała go. Kiedy zorientowała się, co się dzieje, szybko wzięła ogrodowy wąż.\nKury i kaczki uciekły do kurnika, a Bursztyn został wykąpany. Kiedy gospodyni otworzyła furtkę, pies uciekł. Puc tymczasem zauważył, że drzwi do sieni są uchylone, i postanowił sprawdzić, co dzieje\nsię w kuchni. W kuchni było pusto, zajrzał więc ostrożnie do pokoju i w kącie za kredensem zobaczył talerz z kotletami. Pies wiedział, że kotlety nie są przeznaczone dla niego. Mimo że był psem dobrze wychowanym,\nnie mógł się powstrzymać i zjadł je. Wylizał jeszcze podłogę w miejscu, gdzie leżały, i ruszył dalej. W drugim pokoju stał koszyk, a w nim leżał Tiuzdejek. Psy przyjrzały się sobie badawczo.\nTiuzdejek zawarczał na Puca i wyzwał go od podwórzowych kundli. Pucek nic sobie z tego nie robił. Bardziej był zainteresowany legowiskiem gościa. Położył się na miękkiej poduszce Tiuzdejka. Jej\nwłaściciel musiał się posunąć. Puc położył się najpierw na brzegu poduszki, ale im bliżej się przysuwał do gościa, tym bardziej nie podobało się to Tiuzdejkowi. W końcu piesek wyskoczył z koszyka i z\nwrzaskiem pobiegł poskarżyć się swojej pani. Panna Agata domyśliła się, że ktoś chce zrobić krzywdę jej pupilowi, włożyła więc szlafrok i przyszła zobaczyć, co się wydarzyło. Kiedy zobaczyła w koszyku zadowolonego Pucka, próbowała go stamtąd\nprzegonić, krzycząc i wymachując rękami. Nie spodobało się to Puckowi i ugryzł pannę Agatę w rękę. Kobieta wybiegła z pokoju i po chwili wróciła z parasolem. Puc zerwał się i chwycił zębami za jego\nbrzeg. Panna Agata zaczęła krzyczeć i kręcić się dookoła, a razem z nią Pucek. Psu podobała się ta zabawa. Po chwili puścił parasolkę i złapał zębami za brzeg szlafroka panny Agaty. Uczepiony zębami\nszlafroka, wirował jak na karuzeli. Uderzył w Tiuzdejka, który wpadł pod szafę, a następnie zahaczył o stolik na trzech nogach, na którym stała palma. Roślina zakołysała się i spadła prosto pod nogi\npanny Agaty. Katarzyna zjawiła się w momencie, kiedy panna Agata przewróciła się na rozsypaną ziemię i szczątki rośliny. Gospodyni złapała Pucka za grzbiet, dała mu kilka klapsów i wyrzuciła na podwórze. Pucek\nposzedł do budy, chciał się poskarżyć Bursztynowi. \\hRozdział siódmy\\h W porze obiadowej psy wyszły z budy i postanowiły sprawdzić, czy w kuchni znajdą coś do zjedzenia. Bały się Katarzyny, więc nieśmiało zakradały się do domu. Katarzyna na szczęście była w dobrym\nhumorze, więc psy zjadły wspaniały obiad. Panna Agata wraz ze swymi pieskami, w towarzystwie pana i Krysi, wyszli na spacer do miasta. Koło domu natknęli się na Lorda. Był to pies łagodnego\nusposobienia. Znał pana i Krysię. Zwykle witał się z nimi bardzo serdecznie. Tym razem jednak ominął pana i Krysię i położył łapy na piersi panny Agaty. Pies był wielki i ciężki, panna Agata\nzachwiała się i wypuściła z rąk pieski. Lord zdziwił się bardzo na widok Tiuzdejka ubranego w pomidorowy fraczek i nie mógł uwierzyć, że to jest pies. Tiuzdejek położył się na grzbiecie i zamarł ze strachu. Lord zaczął go obwąchiwać.\nWystraszona panna Agata próbowała odciągnąć Lorda od Tiuzdejka. Ten jednak warknął krótko i dalej obwąchiwał pieska. Kiedy skończył obwąchiwać Tiuzdejka, podszedł do Mikada. Mikado przy Lordzie\nwyglądał jak szczeniak, okazał jednak ogromne męstwo. Nie przestraszył się wcale, wyszczerzył zęby i spojrzał wyniośle. Nawet sam Lord był tym zaskoczony. Mikado po chwili podbiegł do Krysi, a ona\nwzięła go na ręce. O dalszym spacerze nie było mowy. Zdenerwowana panna Agata zarządziła odwrót. Tiuzdejek skomlał cały czas, nawet wtedy, gdy już był na rękach swej pani. Obrażona panna Agata\nzabrała pieska do pokoju na górę. Puc i Bursztyn znowu byli głodni. Widząc powracających ze spaceru, wsunęli się cicho do domu w nadziei, że znajdą jakiś smaczny kąsek. Nie znaleźli, ale za to w pokoju spotkali Mikada, który jak\nzwykle siedział na kanapie. Piesek nie spodobał się Pucowi i Bursztynowi, mimo to psy postanowiły zaproponować mu zabawę na podwórku. Mikado nie umiał się bawić, nie wiedział, co to jest podwórko. Psy zaproponowały gonitwę w ósemkę. Zabawa polegała na zataczaniu ósemek między dwoma słupkami, na których był rozciągnięty sznurek. Na\ntym sznurku trzepało się dywany. Japończyk biegł z całych sił, przebierał krótkimi nóżkami, a choć nie miał kondycji, starał się nie wypaść z kolejki. Uderzył głową o słup, ale nawet nie zaskomlał.\nPodwórzowe psy podziwiały go za to. Zabawie psów na podwórzu przyglądały się kury, kaczki i kotka Imka. Kaczorek Kacperek i kaczka Melańcia z obawą zauważyli, że pojawił się nowy pies. Kotce nie\nspodobała się dumna i pewna postawa Mikada, który poznawał podwórko. Postanowiła dać mu nauczkę i skoczyła na niego z pazurami. Mikado dzielnie zniósł rany, jakie zadała mu kotka, i postanowił ją zaatakować, ale Imka uciekła na dach. Podwórzowe psy wyjaśniły mu, że kotka to ważna postać na podwórzu, a następnie oprowadziły\nMikada po podwórku i przedstawiły mu wszystkich jego mieszkańców. Japończykowi bardzo spodobało się życie na podwórzu. Po wspólnych zabawach koło południa poszedł odpoczywać do budy razem z innymi\npsami. \\hRozdział ósmy\\h Psy spały do obiadu, a ponieważ pan, Krysia i panna Agata jedli obiad u znajomych, nikt oprócz Katarzyny nie zauważył, że Mikado przeniósł się na podwórze. Obiad dostał do miski razem z innymi psami\ni tylko dalej, swoim zwyczajem, jadł powoli i spokojnie. Po obiedzie psy postanowiły pokazać Mikado okolicę. Wybrały się nad rzekę. Bursztyn przebiegł na drugą stronę przez mostek, a Puc wszedł do\nwody. Rzeczka nie była głęboka. Mikado po chwili zastanowienia wszedł do wody. Ponieważ był psem mniejszym niż Puc, wartki prąd porwał go ze sobą. Bursztyn przeraził się, że Mikado popłynie z prądem\nrzeczki. Na szczęście udało mu się z pomocą Pucka przeprawić na drugi brzeg. Psy znalazły się na rynku. Tubylcy zapoznali się z Mikadem. Kiedy zamierzali rozpocząć wspólną zabawę, pojawiła się\nPlotka. Był to wyjątkowo złośliwy pies. Plotka zaczęła krążyć między innymi psami i namawiać je do przeciwstawienia się gościowi. Mówiła, że to przybłęda, nie wiadomo, gdzie jada, kim jest jego pan i\nże nie wypada się z nim bawić. Psy nie słuchały Plotki, bo dobrze wiedziały, jaka jest. Wśród nich był jednak pies Mędrek, który nie był wcale mądry i uwielbiał znęcać się nad słabszymi psami. Podszedł do Mikada, spojrzał na niego\nz góry i postanowił go przepędzić. Mikado nie był tchórzem i nie cofnął się przed Mędrkiem. W obronie Mikada stanęli Puc i Bursztyn. Lord rzucił się na nich. Wybuchła psia awantura. Wielkie\nkłębowisko walczących ze sobą psów przetoczyło się przez rynek. Na ten widok natknęli się pan, Krysia i panna Agata. Krysia pierwsza zobaczyła, że wśród walczących psów jest również Mikado. Panna\nAgata na wieść o tym zemdlała. Krysia zbliżyła się do kłębowiska psów i wyciągnęła z niego Mikada za ogon. Pies odniósł wiele ran i nie był w stanie utrzymać się na nogach. W domu starannie go\nopatrzono. Mikado najbardziej był wdzięczny Krysi. Postanowił, że odtąd ona będzie jego panią. \\hRozdział dziewiąty\\h Mikado po tej przygodzie zmienił się: zmężniał, chętniej bawił się z podwórzowymi psami, poweselał i stał się ulubieńcem nie tylko Krysi, ale i Katarzyny. Pies słuchał tylko Krysi, zaglądał jej w\noczy, siadał przy niej do kolacji. Uwielbiał bawić się z Katarzyną, a i ona polubiła nowego pupila. Krysia i Katarzyna bardzo chciały, żeby Mikado został z nimi na stałe. Pewnego ranka Tiuzdej, który prawie zawsze siedział na kolanach u panny Agaty, zniknął. Właścicielka lamentowała i szukała go po całym podwórzu i w ogrodzie. Przy okazji zniszczyła wszystkie rośliny.\nPostanowiła przeszukać nawet płytką sadzawkę, ale Tiuzdeja nie znalazła. Wywąchały go psy, Puc i Bursztyn, a właściwie poczuły swoją zdobycz: wątrobę skradzioną Lordowi. Tiuzdej odkopał mięso i\npowlókł je na to samo orne pole, na którym pozostawił je Lord. Tam zjadł swą zdobycz. Nie spodobało się to podwórzowym psom i rzuciły się na Tiuzdejka. Panna Agata również nie była zadowolona.\nPostanowiła wyjechać. Krysia poprosiła pannę Agatę, by nie zabierała Mikada do Warszawy. Tłumaczyła, że psu będzie lepiej na podwórzu. Panna Agata jednak się nie zgodziła. Krysi i Katarzynie zrobiło się przykro, wiedziały\njednak, że piesek należał do panny Agaty i tylko ona mogła zadecydować o jego losie. W dniu wyjazdu panny Agaty nawet podwórzowe psy zauważyły, że Mikado wcale nie miał ochoty rozstawać się z Krysią. Dziewczynka miała łzy w oczach, ale panna Agata nie zmieniła zdania. Na dworcu\nwydarzył się nieoczekiwany wypadek. Kiedy panna Agata już wsiadła, a wraz z nią w pociągu znalazły się bagaże i koszyki z pieskami, Mikado przedostał się do okna pociągu i wyskoczył z powrotem na\nperon. Został z Krysią i tylko zmienił imię z Mikado na Mik. Nie rozstawał się nigdy ze swoją nową panią, sypiał w jej pokoju i był jej obrońcą.",
        "Author": "Hanna Łochocka",
        "ReleaseDate": "1961",
        "Genre": "Książka dla dzieci, Literatura polska, Powieść"
    },
    {
        "title": "Narrenturm",
        "content": "\\hStreszczenie szczegółowe\\h Zadaniem Witolda Pileckiego było stworzenie relacji dotyczącej obozu koncentracyjnego. Narracja miała być konkretna i pozbawiona emocji, natomiast Pilecki wiedział, że nie może usunąć piętna, którym odcisnęły się na nim wydarzenia. Był przekonany, że to także świadczy o autentyczności jego relacji. W „Raporcie Witolda” pojawiają się jednak nieprawdziwe informacje dotyczące aresztowania, które właściwie było dobrowolne (tak naprawdę złapano go w mieszkaniu szwagierki). Po aresztowaniu trafił do koszar na Żoliborzu. Po odebraniu im wszystkiego zostawiono ich na dwa dni, kazano spać na ziemi, bito gumowymi pałkami. Nikt nie próbował uciekać, mimo że wszystkich łącznie było ok. 800. Pilecki chciał przekonać do próby ucieczki Sławka Szpakowskiego, ale mu się nie udało. 21 września wszyscy trafili do wagonów towarowych bez jedzenia i picia. Po całym dniu dotarli na miejsce. Już rozładowywanie wagonów pokazało, że zaczyna się nowy etap – szczucia psami, bicia, kopania, zabijania... Pilecki opowiada o zabiciu dziesięciu mężczyzn w ramach odpowiedzialności za próbę ucieczki podjętą przez jednego. Pilecki widzi napis „Arbeit macht frei”, dostrzega drut kolczasty, psy, rozumie, że nie ma szans na ucieczkę. Po raz pierwszy widzi także w akcji oddział CAPO, czyli więźniów-nadzorców. Pilecki szybko orientuje się, że obowiązują ta, zupełnie nowe reguły, a inteligencja jest niszczona. Jego transport zostaje wysłany na myjnię, dostaje pasiaki, goli się głowy, robi zdjęcia. W raporcie narrator szczegółowo opisuje wszystkie oznaczenia. Kolory na trójkątach były bardzo znaczące: czerwony oznaczał na przykład więźniów politycznych, homoseksualistów – różowy, niebieski – Żydów. Pilecki otrzymuje trójkąt czerwony, trafia na blok 17, gdzie rządzi Alois Staller. Pilecki ma pilnować porządku na bloku, ale ponieważ nie bije innych więźniów, szybko zostaje wymieniony. Pilecki pisze o pracy w obozie: pobudkach między 4 a 5, błyskawicznym sprzątaniu bloku, kolejkach do toalet, ograniczonym dostępie do wody (co przekładało się na bicie za brudne stopy), ograniczonych posiłkach, apelach i rozpoczęciu pracy. Autor podkreśla jednak, że w hierarchii obozowej można było awansować kosztem cierpienia innych. Nie wolno więc było okazywać litości, pomagać tym, którzy popełniali błąd, odciągać od decyzji samobójców. Po apelu rozpoczynała się praca w przydzielonych komandach. To, do którego należał Pilecki, woziło żwir na taczkach. Był on potrzebny do budowy krematoriów. Jeśli ktoś się nie nadawał do pracy, szybko go zabijano. W południe był kolejny apel, imitacja obiadu i praca do wieczora. Pilecki już po kilku dniach uświadomił sobie, że nie da rady. Na szczęście blokowy przyjął go do pracy na bloku. Pilecki ujawnia swój cel w obozie: chce założyć organizację, która pozwoli ludziom utrzymać się przy życiu, a docelowo pomoże ich uwolnić. Pracę na jej rzecz zaczął już w Warszawie. W swoim raporcie pokazuje, jak dużo wysiłku kosztowało, by nie dostać się do tych, którzy pracowali ponad siły, jak wyglądała gimnastyka (czyli stanie na zimnie wiele godzin), jakiego sprytu wymagało dostanie się do pracy na zewnątrz. Pilecki powiedział, że jest zdunem, dzięki czemu dostał się do czwórki, która miała pracować w domu esesmana. Nikt z czwórki zdunem nie był, Pilecki jednak wykonał pracę, ale nie był przy jej odbiorze. W międzyczasie rekrutował. Udało mu się stworzyć pierwszą piątkę. Jednym z rekrutów był Michał, cechujący się sporym sprytem. Pilecki podkreśla, że między więźniami mimo wszystko budowały się relacje i nie udawało się tego zatrzymać. Ryzykowali dla siebie nawzajem. Niektórzy staczali się moralnie, inni jednak pracowali dla wspólnego dobra. Pilecki opisuje trudną jesień i jeszcze trudniejszą, bo przede wszystkim bardzo mroźną zimę. Mówi o przemokniętych, śpiących w zimnych ubraniach więźniach. Znów trafił do innej pracy, tym razem rozbiórki domów. Wszystko dzięki Michałowi. Pilecki podkreśla, że cały czas byli głodni, więc jedli wszystko, co znaleźli na polu, na przykład buraki, po których zjedzeniu regularnie mieli poważne problemy żołądkowe. Więźniowie umierali z głodu, jak i od biegunki. Pilecki podkreśla, że okrucieństwo nazistów cały czas rosło. Opisuje rozbijanie genitaliów więźniów, tresowanie psów do ataku na ludzi, mordercze apele, trwające po kilkanaście godzin. Zmieniało się otoczenie – dodano kolejny drut wokół obozu, pojawiły się wieże strażnicze, podpięto prąd. Za próbę ucieczki cenę płacił cały blok, ponieważ zabijano przypadkowo wybranych z bloku więźniów. Napuszczano na siebie ludzi, np. Ślązaków na Polaków. Obóz się rozrastał. Więźniowie mieli coraz wyższe numery, ale ludzi nie było dużo więcej – umierali i byli paleni w krematorium. Pilecki opowiada o „zabawie” Niemców, kiedy zakopali więźnia głową w dół i zakładali się, jak długo będzie wierzgał nogami. W święta Bożego Narodzenia postawiono kilka choinek. Zamiast prezentów pod choinkami czekało na więźniów jednak bicie, a więc jedna z lżejszych kar, choć nie brakowało tych, których po setnym razie umierali. Po biciu kolejny był bunkier, gdzie można było trafić za karę. Następny był słupek, czyli wieszanie i bujanie więźnia. Napuszczano także na ofiarę psy. Ostatecznym rozwiązaniem było rozstrzelanie. Choć i to mogło przybrać formę okrutnych tortur, kiedy kat kazał biegać nago po placu i trenował na swoich ofiarach celność. Pilecki przytacza szereg przykładów bestialstwa (np. roztrzaskanie główki dziecka o mur na oczach jego jeszcze żyjącej matki), wykorzystywania, a potem zabijania młodych chłopców, chorób i wszelkiego innego cierpienia. Sam przechodzi z pracy w stolarni do szpitala. Kiedy w obozie pojawiają się na masową skalę wszy, Pilecki jest chory. Odwszenie, związane ze staniem na zimnie, jeszcze pogarsza jego stan. Ostatecznie jednak pokonuje on chorobę dzięki pomocy wcześniej zwerbowanych lekarzy, którzy przenoszą go na inny oddział. Rekonwalescencję wykorzystuje do organizacji kolejnych piątek w obozie. Zostaje wezwany do Schreibstuby głównej. Pytają go, czemu nie pisze listów do rodziny. Sprytnie kłamie, że pisze, ale one wracają. Faktycznie jednak niczego nie wysłał, ponieważ nie chciał nikogo narażać.  Po chorobie znów trafił do stolarni. Kiedy przyjechał transport z Pawiaka w 1941 roku, zorganizował kolejną piątkę. W obozie na wiosnę pojawiła się orkiestra. Jej gra w połączeniu z dramatycznym położeniem więźniów dawała groteskowy obraz. Co tylko jeszcze mocniej pokazywało pogardę, jaką esesmani darzyli więźniów. Wszędzie wokół panowało zezwierzęcenie, strach, cierpienie, inny świat, który nie pasował do tego, którzy przed obozem znali jego mieszkańcy. Pilecki obserwował dramat tych, którzy trafiali do obozu i zupełnie nie potrafili się w nim odnaleźć. On dalej wypełniał swoją misję. Kiedy trafił do Auschwitz, jego siostrzeniec było blisko od dekonspiracji. Autor podkreśla, że w obozie cały czas było ok. 6000 więźniów. Numery zaczęły jednak już przekraczać 20 000, co oznaczało, że reszta zginęła. Obóz się rozrastał. Wypuszczano z niego tylko tych, za których zapłaciła rodzina. Karmiono ich, leczono przed wypuszczeniem i zabraniano mówić o obozie. Pilecki nie chciał być zwolniony. Już w 1941 roku ustalił się zwyczaj, że za ucieczkę jednego więźnia rozstrzeliwano 10.  Wybierano ich zaraz po apelu. Niektórzy próbowali tego uniknąć, ale ich wybierano tym bardziej. Byli jednak i tacy jak ojciec Kolbe, którzy dobrowolnie zajmowali miejsce innych. W międzyczasie Pilecki dostał pracę przy rzeźbieniu noży. Kiedy w obozie pojawili się pierwsi jeńcy bolszewiccy, zamknięto ich w sali i zagazowano. To była pierwsza próba gazu. Wiadomo było już, że będą kolejne. Z czasem przygotowano osobny obóz dla bolszewików. Wśród Polaków szukano capo do tego obozu. Zamiast gongu postawiono w obozie dzwon, ale aż dwa kolejne dzwony pękły. Pilecki dalej prowadził swoją misję. Zorganizował komórkę polityczną łączącą osoby o bardzo przeciwstawnych kiedyś poglądach. Pojawił się nowy ober-capo: Lang, który kochał sztukę, a spośród więźniów przez niego wybranych znalazł się np. Xawery Dunikowski. Pilecki dalej działał na rzecz rozbudowy konspiracji. Musiał także rozwiązać problem swoich danych, ponieważ podawał się za Tomasza Serafińskiego, który naprawdę istniał, ale Pilecki zmyślił dane matki, co mogło zostać odkryte. W międzyczasie mieszkańcy obozu przeszli przez kolejną Wigilię. Pilecki wspomina także o tygodniu Seidlera. Niemiec ten w grudniu 1941 roku przez tydzień trzymał więźniów na apelach w przeraźliwym mrozie między 18 a 21. Ogromna ich część zmarła. Autor pokazuje perfidię wobec Żydów w 1942 roku, kiedy nieco łagodniej ich traktowano, a oni pisali w listach, że jest dobrze. Po tym wszystkich wymordowano, a do Auschwitz zaczęto przywozić Żydów z Europy. Księży z kolei wywieziono do Dachau. Kiedy zrezygnowano z prawa „10 zabitych za jedną próbę ucieczki”, więźniowie zaczęli planować próby wydostania się z obozu. Niemcy uruchomili za to akcje donosów, bo szukali organizacji, której istnienia byli świadomi, ale nie mogli jej wytropić. W międzyczasie zabijano kolejne grupy – Czechów, Ślązaków. Pilecki opisuje wizytę Himmlera. Do obozu przywieziono kobiety – prostytutki z Niemiec. Potem przywieziono Polki, które szybko trafiały do krematoriów. Rosły stosy trupów, krematoria nie nadążały z pracą. Ruszyły spalanie, starano się ukryć dowody tego, co się działo w obozie. Płonęły stosy z ciałami. Do pracy przy nich spędzono Żydów, których potem gazowano i wymieniano na kolejną grupę. Jeśli chodzi o chorych, sporą ich część zabijano fenolem, czyli śmiercionośnym zastrzykiem. Wszystko nabierało tempa, a machina śmierci jeszcze bardziej przyspieszała. Rotmistrz opisuje przyjazdy Żydów, ich wiarę, że za złoto i pieniądze zyskają życie. Pokazuje, jak ich dzielono i prowadzono na śmierć, a potem rozdzielano ich rzeczy. Pilecki portretuje dramat wszystkich grup, które pojawiają się w obozie: więźniów różnej narodowości, Żydów, wykorzystywanych przez Niemców, a potem zabijanych kobiet. Opowiada o Dusicielu, czyli wyjątkowo silnym Żydzie, który codziennie musiał uśmiercić kilka osób, którym wkładał na szyję dyszel, a potem wskakiwał na niego. W obozie rozprzestrzeniał się tyfus. W końcu zachorował też Pilecki. Nie był pewien, czy to ta choroba, ale udało mu się wyzdrowieć. Zaczął potem pracować w garbarni. Widział jak inni przeszukują walizki zagazowanych, szukając pieniędzy i złota, którym później handlowano. Na kolejne święta po raz pierwszy przyszły paczki z jedzeniem. Na blok 10 przywieziono profesorów i studentów medycyny. Niemcy ci dokonywali eksperymentów seksualnych na kobietach i mężczyznach, ale ostatecznie sami także musieli zginąć. Ponieważ więźniowie wrócili do prób ucieczek, grożono im, że za takie przestępstwo trafi do obozu trafi ich rodzina. Zdarzali się jednak bardzo pomysłowi więźniowie. Jedną z ciekawszych prób była tzw. beczka Diogenesa, która posłużyła jako tunel do przejścia między wygiętymi drutami. Pilecki miał plan, żeby uciekać kanałami. Okazało się jednak, że zanim go urzeczywistnił, zaczęto zwoływać Polaków do nowego obozu. Pilecki nie był gotowy jechać, udał więc, że ma przepuklinę i tym sposobem został w obozie. Wiedział jednak, że nie może zbyt długo udawać choroby, bo Niemcy wszystkich niezdolnych do pracy zagazowywali. Został znów pracownikiem paczkarni. W końcu jednak dojrzał do ucieczki. Organizację w obozie musiałby wiązać od nowa, a na to mogło nie wystarczyć czasu. Udało mu się uciec z Jaśkiem i Edkiem przez piekarnię. Zorganizowano za nimi pogoń, ale udało im się uciec. Pomógł im ksiądz. Chłop przenocował ich i nakarmił. Pilecki w końcu dotarł do komendanta organizacji wojskowej. Opowiedział, co widział. Okazało się, że esesmani znaleźli prawdziwego Tomasza Serafińskiego i na szczęście zostawili go w spokoju.  W końcu Pilecki pojechał do Warszawy, gdzie w 1944 roku wziął udział w powstaniu warszawskim. W swoim raporcie próbował zaś podsumować to, czego był świadkiem.",
        "Author": "Andrzej Sapkowski",
        "ReleaseDate": "2002",
        "Genre": "Fantastyka, Powieść historyczna"
    },
    {
        "title": "Robinson Crusoe",
        "content": "\\hStreszczenie szczegółowe\\h Tom I Narrator i bohater w jednej osobie opowiada historię swego życia. Czyni to z perspektywy starości (w II tomie ma 72 lata). Urodził się w 1632 roku w Yorku, w rodzinie cudzoziemskiego pochodzenia. Ojciec - Kreutznaer - Niemiec pochodził z Bremy, a matka, Angielka, wywodziła się ze znanej w hrabstwie rodziny Robinsonów. Nazwisko Crusoe jest więc przekształconym, uproszczonym brzmieniem niemieckiego nazwiska ojca, a imię - nazwiskiem matki. Bohater miał dwóch braci, ale wiadomo tylko o losach jednego z nich -podpułkownika piechoty\nflandryjskiej, który zginął w bitwie z Hiszpanami pod Dunkierką. Robinson był najmłodszym z braci, nie przyuczono go do żadnego zawodu i choć rodzicom marzyła się jego kariera prawnicza, on wolał\nwłóczęgę i chciał być żeglarzem. Osiemnastoletni Robinson pragnął wyjechać w świat i zrezygnować ze skromnego, ale spokojnego bytu. Namówiony przez kolegę, 1 września 1651 roku wyruszył na statku jego ojca. Wyjechał, nie mówiąc nic swoim rodzicom, bez ich zgody i błogosławieństwa. Już na samym początku wędrówki, u ujścia rzeki Humber, odczuł trudy podróży w postaci choroby morskiej i strach wywołany przez żywioł. Strach topił w ponczu i zagłuszał złym towarzystwem. Drugi znak od losu Robinson dostał w Zatoce Yarmouth, gdzie w czasie burzy morskiej czuł zbliżającą się śmierć. Dzięki szalupie ratunkowej zdołał ocaleć, ale nie poszedł za głosem rozsądku i nie wrócił do domu, chociaż nawet od obcego człowieka dostał\nprzestrogę: \"nie powinieneś więcej puszczać się na morze (...) nie pisane ci zostać morskim żeglarzem\". Toczącą się w głębi duszy Robinsona walkę wygrały zuchwałość i chęć zdobycia majątku. W Londynie wybrał okręt płynący do Gwinei w Afryce. Wsiadł jako kupiec, zabierając ze sobą świecidełka, które\nkupił za pieniądze otrzymane od krewnych i rodziców. W czasie podróży bohater uczył się od kapitana statku, człowieka uczciwego i prawego, podstawowych umiejętności żeglarskich i matematycznych.\nWiedza ta w przyszłości okazała się nieoceniona. Udana wyprawa utwierdziła Robinsona w słuszności podjętej decyzji, a uzyskany zysk nastawił go optymistycznie do kolejnej podroży. Pewien siebie,\nzabrał towar wart 100 funtów, a resztę oszczędności złożył u wdowy po kapitanie statku, który zmarł wkrótce po powrocie Robinsona z pierwszego rejsu. W czasie żeglugi na statek wiozący Robinsona\nnapadł turecki korsarz z Sale. Bohater trafił do trwającej dwa lata niewoli. Marząc o odzyskaniu wolności, Robinson snuł plany ucieczki i czekał na odpowiednią sytuację. Nadarzyła się, gdy pan, u którego Robinson był\nniewolnikiem, nabrał do niego większego zaufania. Pewnego dnia zgodził się na samodzielny połów ryb na morzu. Robinson, odpowiednio przygotowany do przedsięwzięcia, wraz z innym młodym sługą - Ksurym\nuciekł drogą morską poza granice państwa marokańskiego. Płynął potem wzdłuż brzegów Afryki, mając nadzieję na spotkanie okrętów w okolicach Zielonego Przylądka. Na kontynencie doszło do spotkania z\nNegrami. Murzyni przynieśli mu jedzenie, a on odwdzięczył się zastrzeleniem zagrażającego ich bezpieczeństwu lamparta. Poczęstowali go także wodą i obdarowali sadzonkami nieznanego mu zboża. Już\nwkrótce portugalski statek płynący do Brazylii zabrał na swój pokład Crusoe, a uczciwy kapitan nie chciał przyjąć od Robinsona niczego w zamian za pomoc. Młody niewolnik Ksury został odstąpiony kapitanowi, a szansę wolności zyskać miał za 10 lat po przyjęciu\nchrześcijaństwa. Podróż do Brazylii trwała 20 dni, wtedy statek wpłynął do Zatoki Wszystkich Świętych. Na kontynencie Robinson trafił do przyjaciela kapitana, a ten nauczył go uprawy trzciny cukrowej\ni wyrobu cukru. Crusoe żył marzeniami o własnej plantacji. Dzięki sprzyjającym warunkom i pomocy życzliwych ludzi spełniły się, a po dwóch latach rosnące dochody pozwoliły mu na wygodne życie i poszerzanie upraw o hodowlę\ntytoniu. Za radą kapitana za połowę kapitału pozostawionego w Londynie zakupiono towary potrzebne w gospodarstwie, a pieniądze ze sprzedaży sprowadzonych z Europy dóbr Robinson przeznaczył na dalszy\njego rozwój, na zakup niewolnika i przyjęcie służącego. Po czterech latach szczęśliwie spędzonych w Brazylii, ulegając namowom innych plantatorów i handlarzy, postanowił wziąć udział w wyprawie po\nniewolników do Afryki. Przedsięwzięcie to, niezgodne z obowiązującym prawem, doszło do skutku 1 września 1659 roku, dokładnie 8 lat po opuszczeniu rodzinnego domu przez Robinsona. Statek wypłynął z portu, zabierając w drogę 17 osób i ładunek drobiazgów do handlu z Murzynami. Dramatyczny przebieg podróży\nsprawił, że z całej załogi ocalał jedynie Crusoe. Inni umarli na febrę, zginęli w czasie tornada, wreszcie zostali porwani z łodzi ratunkowej przez rozszalałe morze. 30 września 1659 roku cudem uratowany Robinson Crusoe znalazł się na bezludnej wyspie, gdzie miał spędzić 28 kolejnych lat. Nie miał przy sobie niczego użytecznego w obecnej sytuacji prócz noża. Postanowił więc, po wstępnym rozeznaniu swego położenia,\nprzywieźć z wraku statku wszystko, co przedstawiało jakąkolwiek wartość. Dzięki tym ekspedycjom zdołał zgromadzić nieco narzędzi i materiałów do zagospodarowania się na wyspie. Pierwszym samodzielnym\ndziełem Crusoe była tratwa, za pomocą której przewiózł na wyspę żywność, broń i odzież. Największym wyzwaniem stało się zdobycie pożywienia oraz urządzenie bezpiecznego miejsca noclegu. Dzięki przedsiębiorczości i sprytowi zdołał pokonać wszelkie trudności. Największą radością było dla\nrozbitka odnalezienie na wraku chleba, resztek rumu, cukru i mąki, dzięki czemu pierwsze dni na wyspie przeżył nie doświadczając głodu. Nauka kolejnych umiejętności, niepotrzebnych mu dotąd i\nnierzadko zupełnie obcych, prowadziła do sukcesu, choć nieraz stanowiła długi proces. Powolne przyzwyczajanie się do nowego życia dostarczyło rozbitkowi wielu tematów do przemyśleń. Przykładem niech\nbędzie refleksja nad wartością pieniędzy odkrytych na statku, które w innych okolicznościach byłyby skarbem, a obecnie nie miały żadnej wartości: \"Pierwszy lepszy nóż miałby dla mnie większą wartość od tego całego bogactwa.\" Po trzynastu dniach wytężonej pracy związanej z penetracją wraku statku Robinson zajął się wyszukiwaniem miejsca stałego osiedlenia. Pierwsze nie nadawało się do tego, bo było zbyt wilgotne, a w\npobliżu nie znajdowało się żadne ujście źródlanej wody. Poza tym chciał mieć widok na morze. Idealne miejsce znalazł w północno-zachodniej części wyspy. Budując swe siedlisko, Robinson wykorzystał\nnaturalne ukształtowanie terenu: skaliste zbocze broniło wejścia dzikim zwierzętom i ewentualnym wrogom. Ciężka praca wiązała się z ryciem w skale i ziemi, ale bohater, nie tracąc cierpliwości i\nzmagając się z niedogodnościami, osiągnął zamierzony cel. Masywny wał z ziemi i kamieni stanowił zaporę przed intruzami, a podwójny namiot z żaglowego płótna bronił przed upałem i deszczami. Nie\nchcąc stracić rachuby czasu, bohater zaczął robić nacięcia na drewnianym słupie, próbując poprzez ich długość różnicować dni powszednie od świąt. Pośród znalezisk z okrętowego wraku wielką wartość\nmiały papier, pióro i atrament, pozwalające przezwyciężać przygnębienie i przynieść ulgę myślom. Dziennik codziennych zajęć bohatera pełny był smutnych notatek i przemyśleń samotnika przeżywającego\nróżne stany ducha. O tym, jak wielkiej doświadczał beznadziei, świadczy radość, którą przeżywał, obserwując wyrastanie i dojrzewanie zasianego przypadkiem zboża. Wyrastające kłosy dały początek\nzajęciom rolniczym, które z czasem doprowadziły go do udanych zbiorów jęczmienia i ryżu. Po kilku latach żmudnej pracy bohater nauczył się piec placki jęczmienne. Inne zajęcia Robinsona wiązały się z\npoznawaniem wyspy, obserwacją jej fauny i flory. Szczególną uwagę poświęcił tym zwierzętom, z którymi wiązał nadzieje na oswojenie. Najpierw uważnie przyglądał się ich zwyczajom i zachowaniu, aby\npotem opracować plan schwytania. Tak postąpił z kozami, ale potrzebował dłuższego czasu, zanim nauczył się oswajać koźlęta. Pierwsza próba zakończyła się niepowodzeniem. W kwietniu 1660 r. wyspę Robinsona nawiedziło trzęsienie ziemi i olbrzymi huragan połączony z ulewnym deszczem. Niepokój wzbudziło osunięcie się ziemi w pieczarze służącej za schronienie. Crusoe postanowił wybudować chatkę na otwartej przestrzeni. Jednak wyszczerbione i tępe narzędzia, jakimi dysponował, nie pozwoliły na szybkie rozpoczęcie pracy. Konieczność zmusiła rozbitka do opracowania\nwłasnej metody ich ostrzenia. W maju tego samego roku uwagę bohatera przykuły resztki statku, wyrzucone przez morze. W czerwcu po raz pierwszy zaobserwował na morskim wybrzeżu żółwie i zapolował na nie, by rozkoszować się smakiem\nmięsa o wiele lepszego od drobiu i koźliny. Przełomowym wydarzeniem stała się choroba, z którą zmagał się od połowy czerwca 1660 r. Bał się, że umrze, co kazało mu zwrócić się do Boga i poświęcić się sprawom duchowym. Odtąd zmieniony wewnętrznie Crusoe zaczął na co dzień obcować z Biblią, w której odnalazł pociechę i nadzieję. Od tej pory inaczej odczuwał samotność, przestała być dla niego udręką. Ożywienie religijne sprawiło, że każdą kolejną\nrocznicę wylądowania na wyspie, przypadającą 30 września, spędzał na poście i modlitwie. Po wyzdrowieniu, w lipcu, Robinson zaczął zwiedzać głębiej położoną część wyspy. Zachwyciło go piękno północnej części lądu, przypominającej ogród pełen\nowoców. Urok zakątka zainspirował do snucia planów o przeniesieniu się w głąb wyspy i zbudowaniu tam siedliska. Za obecnym przemawiała jednak bliskość morza, skąd mogła nadejść ewentualna pomoc. Mimo\nto nie zrezygnował ze swych marzeń i w sierpniu zbudował altanę w pięknej dolinie. Dom letni, jak go określał, także otoczony był ogrodzeniem, maskowanym przez gęsto posadzone krzewy. Gdy się\nprzyjęły, ich gałęzie zazieleniły się, tworząc naturalną ochronę przed intruzami. Odkrycie zakątka pozwoliło też na nieograniczone korzystanie ze świeżych owoców. Myśląc o porze deszczowej, która\nprzez wiele tygodni uniemożliwiała wyjście z jaskini, Robinson zbierał winogrona i suszył je, by później cieszyć się odżywczymi właściwościami uzyskanych w ten sposób rodzynek. Poza tym pracował nad\nposzerzeniem jaskini, aby życie w niej było wygodniejsze. Drugiego roku spędzonego na wyspie narrator nie relacjonuje tak szczegółowo, jak pierwszych czynionych na niej kroków. Opowiada o\nobserwacjach natury, o następujących po sobie porach - suchej i deszczowej oraz o zmianach, jakie nastąpiły wokół wybudowanej w głębi wyspy altany. Umiejętności potrzebne w nowych warunkach życia\nwzbogaciły się: Robinson metodą prób i błędów nauczył się wyplatać kosze z wikliny, użyteczne przy przechowywaniu żywności. Poza tym złapał papużkę - Poll, którą zaczął uczyć mówić. Po raz pierwszy\nudało mu się również oswoić koźlątko. Trzeci rok pobytu na bezludnej wyspie Robinson poświęcił sztuce wypieku chleba. Przez sześć miesięcy obmyślał i sporządzał narzędzia potrzebne do wykonywania prac pod zasiew ziarna i do wypieku\nchleba. Jednocześnie snuł marzenia o widzianym z wyspy, ale odległym lądzie. Bał się zamieszkujących Wybrzeże Karaibskie ludożerców, a jednocześnie marzył o przedostaniu się na kontynent. W ten\nsposób powstały plany zbudowania z pnia drzewa czółna - pirogi. Crusoe wiedział, że podstawową trudnością będzie spuszczenie łodzi na wodę, bo potrzebna jest do tego grupa ludzi. Jednak podjął się szalonego przedsięwzięcia. W ciągu trzydziestu czterech dni przy pomocy\ntopora i siekiery ściął olbrzymie drzewo, usunął jego gałęzie, a następnie zajął się ociosywaniem i ostrugiwaniem pnia, aby nadać mu właściwy kształt i należyte proporcje. Przez trzy miesiące za\npomocą młotka i dłuta wydłubywał wnętrze. Łódź mogła pomieścić 26 osób i nie było możliwości, aby mógł ją samodzielnie zepchnąć na wodę. Narrator zinterpretował to doświadczenie jako kolejną naukę od\nlosu. Wszystko to złożyło się na nową hierarchię wartości Robinsona, filozofię życia, której fundamentem stała się cnota skromności i radość istnienia. Przez pięć kolejnych lat nie zdarzyło się nic niezwykłego. Najważniejszym wydarzeniem była budowa nowej łodzi. Zajęło to dwa lata i Robinson ściągnął ją samodzielnie do zatoczki. Nowa łódź nie\npozwalała spełnić marzeń o dopłynięciu do stałego lądu, ale przynajmniej pozwalała opłynąć wokół wyspę. W czasie pierwszej wyprawy samotny żeglarz przeżył chwile grozy, bo okazało się, że wokół wyspy\nsą niebezpieczne prądy spychające łódkę i skały, o które łatwo się rozbić. Po szczęśliwym, ale okupionym wielkim strachem powrocie Robinson przez rok nie był zdolny wypłynąć w morze. Czas ten\nspożytkował, udoskonalając swe umiejętności stolarskie i garncarskie. Największą radością stało się samodzielne sporządzenie fajki. W jedenastym roku pobytu na wyspie Robinson założył hodowlę kóz,\ndzięki czemu mógł zaopatrywać się w mięso i mleko. Wszystkie te sukcesy wiązał z działaniem Opatrzności. Wzmocnił też swoją siedzibę, poszerzył ją o kilka nowych izb, aby m.in. pomieścić w nich skład\nsamodzielnie zrobionych glinianych garnków i koszy wypełnionych zapasami. Stanowiło to swego rodzaju spichlerz. Był on koniecznością, bo na zagonach uprawnej ziemi na wybrzeżu i w dolinie rodziło się\ncoraz więcej plonów, a ich właściciel - wykazując się przezornością - gromadził zapasy. Szczęście Crusoe zmącił widok śladu ludzkiej stopy, zauważonej przypadkiem podczas nadmorskiej przechadzki. Myśl o ewentualnej obecności ludzi, kiedyś tak upragnionej, teraz powodowała strach przed nieznanym i lęk\npodsycany wytworami wyobraźni. Jedynym pocieszeniem stały się słowa Biblii mówiące o Boskiej pomocy. Widok śladu ludzkiej stopy zmobilizował Robinsona do umocnienia swego siedliska i jego\nufortyfikowania. Usypał wał, obsadził go gęstymi zaroślami i drzewami i uzbroił przed ewentualnym napadem siedmioma muszkietami, niewidocznymi dla atakujących. W wewnętrznym niepokoju Robinson spędził dwa lata (15 i 16 rok na wyspie), co również wpłynęło na kształt jego relacji z Bogiem. Jak stwierdził, nabożna i skupiona dotąd modlitwa zamieniła się w udręczenie i przygnębienie. Co gorsza, na zachodniej części\nwyspy narrator natknął się na ślady kanibalistycznych uczt, a więc nie miał wątpliwości, że wyspę odwiedzają ludożercy, aby spełniać tu swe odrażające obrzędy. Obawa nie pozwalała mu zapędzać się na\ndalszą część lądu, więc kolejne dwa lata spędził pomiędzy warowną siedzibą a swą letnią rezydencją w dolinie. Jednocześnie starał się być ostrożniejszy, aby ktoś niepożądany nie usłyszał huku\nwystrzałów, a na każdą przechadzkę zabierał ze sobą broń. Wszystkie starania skierował teraz ku jednemu: planom zgładzenia okrutników w czasie kanibalistycznych praktyk i ocalenia ich ofiar. Przez\nwiele miesięcy czekając na oprawców, rozmyślał nad ich zwyczajami. Z czasem zaczął powątpiewać, czy ma prawo być sędzią i katem dla kanibali. Doszedł do wniosku, że dzicy, jak ich określał, nie zdają\nsobie sprawy z popełnianych zbrodni i sumienie nic im nie wyrzuca. Napaść z jego strony byłaby zaś usprawiedliwieniem postępowania najeźdźców hiszpańskich w Ameryce Południowej, którzy wymordowali\ntam miliony ludzi. Uważał, że ich barbarzyństwo i bałwochwalstwo nie tłumaczy w żaden sposób okrucieństwa Europejczyków. Ostatecznie zdecydował nie ingerować w zwyczaje kanibali, dopóki nie będą mu\noni bezpośrednio zagrażać. Kolejny rok pobytu na wyspie był czasem unikania niebezpieczeństw. Robinson coraz większą uwagę przywiązywał do roli intuicji, przeczuć wewnętrznych, widząc w nich znaki\npochodzące od Opatrzności, pozwalającej mu szczęśliwie egzystować. Z lęku przed przyjeżdżającymi na wyspę ludożercami unikał wszelkich zajęć wymagających użycia ognia, aby dym nie zdradził jego\nobecności. Było to możliwe dzięki odnalezieniu w głębi lasu trudno dostępnej pieczary, w której bez przeszkód mógł palić ognisko, wykorzystując przy tym swe nowe osiągnięcie - węgiel drzewny. 23 rok pobytu na wyspie upłynął Crusoe w otoczeniu zaprzyjaźnionych zwierząt nazywanych \"rodziną\". Należały do nich oswojone morskie ptaki, Poll, dwie nowe papużki i kilka kotów. Pies, który wiernie towarzyszył Robinsonowi, po 16 latach zakończył swoje życie. W grudniu dostrzegł na wybrzeżu swej części wyspy blask ognia. Wcześniej nie przypuszczał, że tę część wyspy mogą odwiedzać dzicy. Przygotował się więc do ewentualnego\nodparcia ich ataku, ładując muszkiety i pistolety. Patrząc przez lunetę, dostrzegł grupę około 9 tubylców siedzących wokół małego ogniska. Nie było wątpliwości, że byli kanibalami, bo pozostawili po swej uczcie jednoznaczne ślady. Nie pojawiali się potem przez 15 miesięcy, co nasunęło\nRobinsonowi myśl o zależności rytuałów od pory roku. Odtąd żył w nieustannym napięciu. W maju następnego roku zauważył, że na podwodnych skałach otaczających wyspę rozbił się okręt; los jego załogi\nstanowił zagadkę. Robinson, marzący o ludzkim towarzystwie, pragnął ocalenia rozbitków. Niestety, morze wyrzuciło na brzeg tylko zwłoki chłopca okrętowego, a po reszcie marynarzy wszelki ślad\nzaginął. Crusoe wahał się, czy warto zorganizować wyprawę na statek. Zdecydował się jednak dotrzeć do wraku, licząc na ewentualne zdobycie użytecznych i praktycznych rzeczy. Odnalezione pieniądze nie miały w jego\nsytuacji najmniejszej wartości. Kolejne dwa lata bohater spędził spokojnie, unikając zapuszczania się na część wybrzeża odwiedzaną przez ludożerców. Był to czas spokojnej refleksji nad swym życiem i przyczynami nieszczęść.\nDopatrywał się ich we własnych złych wyborach, podkreślając, że Opatrzność niejednokrotnie dała mu szansę na poprawę, ale bezmyślnie ją odrzucał. Najlepszym przykładem było wydostanie się z niewoli u\nMaurów i życiowe powodzenie w Brazylii, z którego zrezygnował z chciwości dla zysku. Poza tym Robinson zastanawiał się nad naturą ludzkich istot zdolnych do kanibalizmu. Myślał o kraju, z którego\npochodzą, zadawał sobie pytanie, czy nie mógłby, jak oni, przedostać się na stały ląd. Wzburzony umysł i zmącony spokój ducha sprawiły, że Robinson poddał się prześladującym go mrzonkom o podróży i\nucieczce z wyspy. Obsesyjne myśli, wbrew głosowi sumienia, kazały Robinsonowi przez półtora roku snuć plany porwania \"dzikusa\". Pewnego ranka Crusoe zauważył pięć leżących na morskim brzegu łodzi. Przypłynęło na nich trzydziestu ludzi. Nieopodal czekała na śmierć dwójka nieszczęśników. Jeden z nich zaczął niewiarygodnie szybko uciekać oprawcom,\nkierując się wprost ku ukrytemu w gęstwinie domostwu Robinsona. Chcąc przyjść mu z pomocą, Robinson starł się z dwoma przeciwnikami: jednego zastrzelił, drugiego ogłuszył. Uratowany Indianin ukląkł\nprzed Crusoe, potem ucałował ziemię, położył na niej głowę, a chwyciwszy stopę Robinsona, postawił ją na swym ciemieniu. Robinson odczytał te gesty jako znak \"przysięgi wierności i wiekuistego poddaństwa\". Po pogrzebaniu zwłok napastników udał się ze swym młodym gościem do jaskini, w głąb wyspy, gdzie ugościł go wodą, chlebem i winogronami. Przybysz nazwany został Piętaszkiem od dnia tygodnia, w\nktórym przybył na wyspę. Crusoe ubrał go, zaczął uczyć języka angielskiego i cywilizowanych obyczajów, w pierwszej kolejności odzwyczaił go od kanibalizmu. Robinson, nie mając całkowitego zaufania do nowo przybyłego, wyznaczył mu\nmiejsce noclegu między dwiema liniami fortyfikacji swojej siedziby, aby nie mógł się dostać do domostwa samodzielnie. Piętaszek, odwdzięczając się za ocalenie, okazywał wierność, szczerość i\nprzywiązanie. Robinson szybko dostrzegł dobro tkwiące w naturze Piętaszka, co skłoniło go do szerszych rozważań nad zdolnością natury ludzkiej do czynienia dobra i porównywaniem ludzi cywilizowanych\ni żyjących w pierwotnym związku z przyrodą. Największym problemem okazało się przyzwyczajenie Piętaszka do broni palnej, używanej przez Robinsona w czasie polowań. Indianin bał się jej, widząc w niej\nźródło niezrozumiałych zjawisk, może czarów. Metodą obserwacji i doświadczenia lęk został przezwyciężony, a Piętaszek zastąpił strach bałwochwalstwem, bijąc pokłony przed strzelbą. Z czasem Indianin\npod wpływem nauk i gróźb Robinsona przyrzekł nie wracać do kanibalizmu, nauczył się jeść kozi rosół i potrawkę. Poza tym mełł ziarno i przesiewał je nie gorzej niż Robinson. Potem przyszła kolej na\nwyrabianie ciasta i wypiekanie chleba. Konieczność wyżywienia dwóch osób zmusiła Crusoe do powiększenia obszaru ziemi uprawnej, w co także Piętaszek zaangażował się ze wszystkich sił. Mówiąc coraz lepiej po angielsku, opowiedział Robinsonowi o swych dawnych wizytach w\npółnocno-zachodniej części wyspy. Dzięki rozmowom Robinson dowiedział się więcej na temat jej geograficznego położenia. Okazało się, że wyspa leży u ujścia rzeki Orinoko, więc widziany na horyzoncie\nląd to wyspa Świętej Trójcy. Padła też nazwa plemion - Karibi, czyli Karaibów, których siedliska sięgają od Orinoko do Gujany i św. Marty. Na zachód od krainy Piętaszka zamieszkiwali \"ludzie białobrodzi\", czyli Hiszpanie, o których okrucieństwie plemiona podtrzymywały pamięć, przekazując ją kolejnym pokoleniom. Robinson\nrozpoczął też religijną edukację swego towarzysza. Powoli tłumaczył mu pojęcia chrześcijańskie. W swoim postępowaniu bohater widział działanie Opatrzności chcącej uratować pogańską duszę. Z biegiem czasu Crusoe przekonał się do Piętaszka, nabrał do niego zaufania, więc nauczył go sztuki używania broni palnej i podarował kordelas. Spędzali razem wiele godzin, snując opowieści. Robinson dowiedział się od\nPiętaszka, że w jego ojczyźnie żyją od czterech lat biali ludzie, rozbitkowie z morskiej katastrofy. Są dobrze traktowani przez tubylców i nic im z ich strony nie grozi, bo ofiarami praktyk\nkanibalistycznych są tylko wzięci do niewoli w czasie bitwy wrogowie. Piętaszek, choć szczerze oddany Robinsonowi, tęsknił za swą rodzinną ziemią, czego świadectwem był entuzjazm na widok majaczącego\nw oddali lądu. Marzył o powrocie do swoich, ale razem ze swym dobroczyńcą. Miał nawet plan, że po powrocie opowie wszystkim o Bogu, oduczy ich kanibalizmu i zaszczepi nowe obyczaje. Nie widział\njednak możliwości samotnego wyjazdu, grożąc nawet Robinsonowi swym samobójstwem. Wychodząc naprzeciw oczekiwaniom Piętaszka i spełniając własne marzenia, Robinson postanowił wybudować nową łódź z\npnia wielkiego drzewa. Praca trwała miesiąc, kolejne dwa tygodnie ściągali ją za pomocą drągów na wodę, a dwa następne miesiące ustawiali maszty i żagle. Piętaszek, zachwycony możliwościami\nkierowanej za pomocą steru łodzi, szybko poznał zasady nawigacji, a na wiosłowaniu i zręcznym jej prowadzeniu znał się już wcześniej. 27 rocznica pobytu na wyspie, a trzecia - wspólnie z Piętaszkiem, świętowana była bardzo bogobojnie. Jednak intuicja podpowiadała Crusoe, że to jego ostatni spędzany na wyspie rok. Po zakończeniu pory deszczowej obaj mieszkańcy wyspy zaczęli przygotowania do żeglugi, gromadzenie potrzebnych rzeczy i zasobów żywności. Pewnego dnia\nPiętaszek przyniósł wiadomość o sześciu łodziach, które przybiły do brzegu. Śmiertelnie przerażony, wyobrażał sobie, że to on jest celem odwiedzin. Robinson pocieszał go, że wystarczającą obroną są\nbędące w ich posiadaniu muszkiety i pistolety. Na wyspę przybyło dwudziestu jeden ludożerców z trzema ofiarami. Mimo wyrzutów sumienia Robinson postanowił zaatakować kanibali. Ci, zaskoczeni\nniespodziewaną napaścią w czasie uczty, wpadli w panikę. Jeńcy zostali wyswobodzeni. Jednym z nich okazał się Hiszpan, który pomógł w rozgromieniu tubylców. W łodzi stojącej przy brzegu znaleziono\njeszcze jednego spętanego więźnia, w którym Piętaszek z radością rozpoznał swego ojca. Ocaleni zostali zabrani do obozowiska, aby doszli do siebie po trudach niewoli. Ludożercy nigdy już nie\nzapuszczali się na wyspę, gdyż po raz pierwszy zetknąwszy się z bronią palną, uznali ją za działanie sił nadprzyrodzonych, a wyspę - za domenę złych i nieznanych mocy. Na sąsiednim wybrzeżu przebywało jeszcze szesnastu Hiszpanów i Portugalczyków - rozbitków ze statku płynącego z Rio de la Plata do Hawany. Robinson nie chciał uciekać z Ameryki Południowej razem z nimi, obawiając się spisków i zdrady, wynikających z różnic religijnych. Jednak hiszpański rozbitek zaręczał własną\ngłową za dobroć i uczciwość swych pobratymców. Z drugiej strony radził przygotować się do projektu wspólnego gospodarowania, zwiększyć uprawy i hodowlę zwierząt, aby niedostatek nie stał się powodem\nwaśni. Idąc za radą Hiszpana, Robinson znacznie poszerzył swoje gospodarstwo i zgromadził wielkie zapasy suszonych winogron. Warunki współpracy między Crusoe a europejskimi rozbitkami zostały ściśle określone i spisane, gdyż Robinson chciał uniknąć wszelkich waśni i ewentualnego buntu. Po ośmiu dniach od odpłynięcia Hiszpana i ojca Piętaszka do jej\nbrzegu przybił angielski statek. Ta nieoczekiwana wizyta zamiast ucieszyć Robinsona, przeraziła go. Przeczucie, które nigdy nie myliło Crusoe, kazało mu trzymać się z dala od przybyszów. Obserwował ich tylko przez lunetę: jedenastu mężczyzn zeszło na wyspę, trzej spośród nich byli więźniami. Załoga statku rozeszła się po wyspie, aby ją zwiedzić. Tymczasem Robinson, chcąc dowiedzieć\nsię więcej o gościach, zaczął rozmawiać z więźniami. Byli to kapitan statku, oficer i podróżny. Załoga zbuntowała się przeciw kapitanowi i tylko szczęśliwy traf sprawił, że uniknął śmierci. Obiecał Crusoe, że jeśli wyratuje ich z opresji, poddadzą się jego dowództwu na wyspie, a potem przewiozą wraz ze sługą do Anglii. Robinson, żyjąc nadzieją wyjazdu, uwolnił więźniów i wraz z nimi stoczył zwycięską\nbitwę z buntownikami. Załoga poddała się, kapitan przejął statek, a Robinson mógł wyruszyć w upragnioną podróż do ojczyzny. Na wyspie została część zbuntowanych marynarzy, którzy woleli wygnanie na\nbezludnej wyspie niż angielskie więzienie jako karę za przestępstwo. Hiszpanie, którzy lada dzień mieli przybyć, powiadomieni zostali o sytuacji w liście pozostawionym dla nich przez Robinsona.\nOpuszczając \"swe królestwo\", Crusoe zostawił jego nowym dzierżawcom uzbrojenie. Wyruszając w podróż, Robinson wziął na pamiątkę parasol, wielką czapkę skórzaną i jedną z papug, nie zapomniał też o dotąd bezużytecznych pieniądzach. 19 grudnia 1686 roku, po 28 latach, 2 miesiącach i 19 dniach pobytu Robinson Crusoe opuścił wyspę. 11 czerwca 1687 r. przybył do Anglii, która wydała się mu zupełnie nieznanym i obcym krajem. W rodzinie nie znalazł żadnego wsparcia: rodzice dawno zmarli, a inni krewni przez lata żyli w przekonaniu, że bezpowrotnie zaginął. Jednak odzyskane prawa i dochody z plantacji w Brazylii zapewniły\nRobinsonowi wygodne życie. Umiejętne finansowe poczynania pomnożyły majątek. Narrator ułożył też swoje życie osobiste: ożenił się, urodziła się mu trójka dzieci - dwóch synów i córka. Zajął się także\nwychowaniem dwóch bratanków. Po śmierci żony Robinson, niespokojny duch, znów gnany był ciekawością po świecie. Wyprawił się w 1694 r. do Indii, odwiedził swą \"kolonię na wyspie\", gdzie podzielił ziemię pomiędzy swych poddanych. Wreszcie trafił do Brazylii, skąd wysłał swym poddanym mnóstwo potrzebnych sprzętów, a także siedem\nkandydatek na służące i żony. Narrator zapowiedział też w końcu I tomu powieści, że swą opowieść o kolejnych dziesięciu latach zamierza kontynuować w II części utworu.",
        "Author": "Daniel Defoe",
        "ReleaseDate": "1719",
        "Genre": "Powieść przygodowa, Powieść łotrzykowska"
    },
    {
        "title": "Rodzina Połanieckich",
        "content": "\\hStreszczenie szczegółowe\\h  Rozdział I Kilian wraca wieczorem do domu, skacząc po wilgotnych kamieniach. Chłopiec ma szczupłą twarz, ostry podbródek, wyraźne kości policzkowe, skośne oczy w kolorze gryczanego miodu i popielatą czuprynę. Nad potokiem czeka jego matka. Kilian dowiaduje się, że ostatni oddział wojowników wrócił do wioski, ale nie ma wśród nich jego ojca. Syn czeka na niego, od kiedy pamięta. Mężczyzna przewodził wojownikom, którzy wyruszyli na wojnę, ale z nimi nie powrócił. W czasie kolacji chłopiec stwierdza, że ojciec na pewno żyje, ale o nich zapomniał. Sam nie może już sobie przypomnieć głosu ani wyglądu taty. Matka zaprzecza i próbuje go pocieszyć. Kilian słyszy, jak w nocy spada lawina z gór. Spogląda na Najwyższy Szczyt. Coś się w nim zmienia. Kiełkuje niejasne postanowienie.  Rozdział II Kiedy rankiem Kilian pasie owce na łące, już rozumie. Musi wejść na Najwyższy Szczyt i odnaleźć ojca. Matka przeczuwała to od dawna. Postanawia podarować mu piękną koszulę, na której wyhaftowane są sokoły i krokusy. Taką samą ma jego ojciec.  Rozdział III Kilian wyrusza w drogę, a matka żegna go ze łzami w oczach. Szlak staje się coraz trudniejszy. W nocy Kilianowi śni się wojna i drapieżny ptak. Kiedy chłopiec dociera na szczyt, czuje, jakby świat należał do niego. Dostrzega rzekę, która ma swoje źródło w górach i później zmienia się w wartki potok. Kilian zastanawia się dokąd płynie. Wędrowiec postanawia zejść po przeciwnym zboczu tam, gdzie jego ojciec wyruszył na wojnę. Kilianowi towarzyszy kruk, choć chłopiec nie lubi tych ptaków.  Rozdział IV Kilian schodzi do wioski. Chce się posilić, ale nie ma czym zapłacić. Kiedy jednak pasterz rozpoznaje koszulę chłopca, nie żąda zapłaty. Z radością i dumą gości go. Opowiada chłopcu o jego ojcu. Gedeon z Gór należy do pradawnego rodu Sokołów. Wojownik jest opiekunem, obrońcą i sędzią mieszkańców pobliskich wsi. Kilian dowiaduje się, że jego ojciec jest sławny i ma zarówno przyjaciół, jak i wrogów. Z kolei haftowana koszula to jego znak rozpoznawczy. Każdy, kto spotka Kiliana, będzie wiedział, że chłopiec jest Sokołem. W czasie burzliwej nocy, w szałasie pasterza, mały wędrowiec usiłuje przypomnieć sobie ojca, ale nie potrafi. Rozdział V Po trzech dniach od rozpoczęcia wędrówki, chłopiec pozostawia góry w oddali. Kilian zauważa, że rzeka zmierza w tym samym kierunku, co on. Dodaje mu to otuchy. Zmęczony wędrowiec zasypia na polanie, ale budzi go skrzeczenie ptaków. To kruk atakuje orła. Chłopiec zauważa, że orzeł jest ranny i ma zwichnięte skrzydła. Postanawia się nim zaopiekować i ze zdziwieniem stwierdza, że ptak przemawia do niego ludzkim głosem.  Rozdział VI Okazuje się, że Sokół towarzyszy chłopcu już od samych gór, a kruk zaatakował ptaka, żeby go powstrzymać. Kilian pyta sokoła, czy nie widział żadnych oddziałów, ale ten zaprzecza. Ptasi przyjaciel ostrzega Kiliana, że na niego również czyha kruk, ponieważ chłopiec również jest Sokołem.  Rozdział VII Sokół na chwilę opuszcza Kiliana. Chłopiec dociera do starej chaty, zamieszkałej przez staruszkę i jej śliczną wnuczkę — Łucję. Dziewczyna jest w wieku Kiliana, ma czarne warkocze i tak jasne oczy, że przypominają srebro. W zamian za nocleg wędrowiec pomaga w gospodarstwie. Dowiaduje się, że ojciec Łucji, Wit, również nie wrócił z wojny, a ojciec Kiliana jest jego dowódcą. Różnica polega na tym, że Wit, trzy lata temu dał rodzinie znać, że ma do wykonania kolejną misję. Kilian ma nadzieję, że w przypadku jego ojca, jest podobnie.  Rozdział VIII Łucja i Kilin zaprzyjaźniają się. Oboje odwlekają rozstanie, wyszukując nowe prace dla przybysza. Kiedy po Kiliana przylatuje sokół, chłopiec wręcza Łucji liliowy dzwonek na pożegnanie. Obiecuje przyjaciółce, że odnajdzie jej ojca i wróci.  Rozdział IX Po trzech dniach Kilian dociera do miasta. Jest dzień targowy. Chłopiec jeszcze nigdy nie był w mieście. Wędrowiec jest pod wrażeniem przepychu na targu i po raz pierwszy widzi swoje odbicie w lustrze. Sokół przestrzega Kiliana, aby nikomu nie ufał. Rozdział X Chłopiec udaje się do karczmy. Może zapłacić za posiłek, dzięki pieniądzom, które otrzymał za drobne prace. Ciekawski karczmarz wypytuje go o Gedeona z Gór. Kilian opowiada mu o koszuli z błękitnym haftem, dzięki której rozpozna ojca. Kiedy karczmarz znika, do chłopca odchodzi Ursyn — niski mężczyzna o podejrzanym wyglądzie. Mówi Kilianowi, że obóz jego ojca znajduje się na drugim brzegu rzeki. Wystarczy wynająć flisaka, który przewiezie Kiliana za drobną opłatą. Mężczyzna nie chce wyjawić, skąd zna Gedeona z Gór. Odchodzi pośpiesznie, by przeprawić się na drugi brzeg rzeki. Kilian jest rozdarty między nieufnością wobec opryszka a pragnieniem odnalezienia ojca.  Rozdział XI Sokół nie ufa Ursynowi, ponieważ mężczyzna powiedział dokładnie to, co chłopiec chciał usłyszeć. Kilian chce jednak sprawdzić jedyny trop, jaki posiada. Ptak obiecuje, że będzie mu towarzyszył.  Rozdział XII Kilian dowiaduje się od jednego z flisaków, że po drugiej stronie rzeki jest niebezpiecznie.  Grasują tam bandy łotrów pod wodzą Sambora, które grabią i palą okoliczne wsie. Plotka głosi, że wysłano najlepszych wojowników, by je pokonać. Podobno, wojom przewodzi Gedeon z Gór. Kilian jest uradowany tą wiadomością, ale jest mu przykro, że rzeka stała się granicą, która oddziela przyjazny świat od tego groźnego i nieprzyjaznego.  Rozdział XIII Przeprawa na drugi brzeg trwała cały dzień. Kiedy flisak odbierał od Kiliana zapłatę, raz jeszcze przestrzegł go, by na siebie uważał. Tratwa odpływa, a chłopiec wkracza do lasu. Rozdział XIV Po nocy spędzonej w lesie Kilian spostrzega kruka, który unosi się wysoko nad nim. Na szczęście sokół już czuwa nad chłopcem. Młody wędrowiec widzi zgliszcza spalonej wsi, ale ma nadzieję, że jego ojciec schwyta Sambora i postawi go przed sądem. Ostatnie słowa słyszy Ursyn. Podaje się za jednego z towarzyszy Gedeona z Gór i proponuje, że zaprowadzi Kiliana do ojca. Sokół jest nieufny, ale chłopiec myśli już tylko o spotkaniu z zaginionym tatą.  Rozdział XV Ursyn zaprowadził Kiliana do obozu, w którym stacjonował ojciec. Strażnik przed namiotem Gedeona przyglądał się chłopcu z niechęcią. Również w głosie ojca, Kilian zauważa coś niemiłego. Chłopcu wydaje się, że nie słyszy w nim tęsknoty za żoną i domem. Kilian przygląda się ojcu. Gedeon z Gór ma szeroką twarz, kwadratowy podbródek, ciemne brwi i takie samo, groźne spojrzenie ciemnych oczu. Jego usta szpeci blizna. Gedeon mówi synowi, że ten z nim zostanie i wspólnie zajdą za skórę wrogom. Kilian czuje zawód. Tak jakby ktoś go oszukał. Ojciec z opowieści matki był szlachetny i rycerski, nawet dla wrogów. Z oczu mężczyzny, którego widział chłopiec, biła natomiast nienawiść. Rozdział XVI Kilian nie tak wyobrażał sobie spotkanie z ojcem i sam obóz. Panuje tu nieład. Wojownicy są brudni i najczęściej unikają chłopca. Ursyn dziwi się nawet, że Gedeon szkoli syna. Ojciec odnosi się do Kiliana z niechęcią. Kiedy syn pyta go o koszulę, mężczyzna stwierdza, że podarł ją w czasie walki, dlatego pozbył się cennego podarunku. Pytanie o Wita, ojca Łucji, wyraźnie go irytuje. Stwierdza, że odesłał wojownika do domu. Kilian czuje się bezradny, nie chce, by ojciec wrócił z nim do domu. Przygląda się rzece, która tutaj jest brudna i z żalem wspomina czyste górskie źródło. Kilian jest sam, ponieważ sokół często opuszcza las. Pewnego dnia, po powrocie Gedeona do obozu, Kilian czuje od niego dym, to zapach pogorzeliska. Rozdział XVII Nastała późna jesień. Gedeon zawiadamia Kiliana o wspólnej wyprawie. Chłopiec sądzi, że ojciec wpadł na trop Sambora. Kiedy Gedeon to słyszy, na jego twarzy pojawia nieprzyjemny grymas, który stara się ukryć. Okazuje się, że mężczyzna i jego banda chcą napaść na wieś, w której podobno ukrywa się Sambor. Kilian zwierza się sokołowi, że nie potrafi zaufać ojcu. Ptakowi także nie podoba się ta wyprawa. Gedeon chce wysłać syna na przeszpiegi do wsi. Kilian obawia się, że pomyli bandę Sambora z wiśniami. Ojciec pyta syna, czy ten mu ufa. Kilian zamiast odpowiedzi obiecuje, że wykona rozkaz. Czuje jednak, że coś jest nie tak.  Rozdział XVIII  Wieś jest spokojna i cicha. Kilian zauważa jedynie pastuszka. Z radością mówi ojcu, że nie dostrzegł żadnych wrogów. Mimo wszystko Gedeon rusza do ataku. W ich kierunku sypią się strzały. Ojciec nazywa Kiliana zdrajcą. Jedna z nich trafia chłopca w policzek, ale haftowana koszula działa jak zbroja. Strzały się od niej odbijają. Kilian dziwi się, że ojciec o tym nie wiedział. Zdezorientowany chłopiec zostaje ranny w nogę. Chowa się między dwiema chatami. Nagle czuje na plecach dotyk miecza. To dowódca przeciwników. Mężczyzna ma jasnopopielate włosy, żółte oczy o bystrym spojrzeniu, orli nos i ostry podbródek, wysunięty do przodu, który zdradza stanowczość charakteru. Mężczyzna budzi w Kilianie ufność, ale chłopak chce stłumić to uczucie. Rusza do ataku. Dowódca paruje uderzenie, nie chce walczyć z młodym przeciwnikiem. Pyta go o imię. Kiedy mężczyzna słyszy odpowiedź, blednie. Kilian wykorzystuje okazję i atakuje go. Nagle zauważa niebieski haft i koszule. Uświadamia sobie, że dowódca to jego ojciec. Słysząc krzyk wojowników, uświadamia sobie, że człowiek z blizną, u którego przebywał to Sambor. Zrozpaczony, wraca do obozu, choć waha się przez chwilę, widząc, jak Ursyn zrzuca prawdziwego Gedeona z konia. Chłopiec dociera do obozu Sambora. Chce się upewnić, że został oszukany. Widzi kruka w klatce. Kilian przypomina sobie własne odbicie w lustrze i słowa matki. Kobieta powtarzała zawsze, że syn bardzo przypomina swojego ojca. Nadlatuje sokół. Razem oddalają się od obozu Sambora. Chłopiec wstydzi się, że dał się oszukać i że zranił własnego ojca.  Rozdział XIX  Kilian czuje się jak zdrajca i tchórz. Rzuca do rzeki miecz i puklerz, którymi zaatakował ojca.  Stwierdza, że koszula jest na niego za duża; i że nigdy nie dorośnie na tyle, by mógł ją nosić. Nie czuje się jej godny. Prosi sokoła, by zaniósł koszulę Łucji na przechowanie. Kiedy ptak proponuje, że zaniesie ją matce chłopca, Kilian rumieni się. Nie chce, by matka dowiedziała się o tym, co zrobił. Młody wędrowiec chce zmyć swoją winę. Postanawia, że to rzeka go poprowadzi.  Rozdział XX Bez sokoła Kilian czuje, jakby utracił część siebie. Wędruje z dala od ludzkich siedzib, by nie spotkać wieśniaków, dla których Gedeon z Gór jest bohaterem. Sądzi, że wieść o jego haniebnym czynie już się rozniosła. Chłopiec jest głodny i zmarznięty. Ranna noga boli go coraz bardziej. W końcu Kilian dociera do szarej, zamglonej osady, nieopodal wierzbowego lasu.  Rozdział XXI Osada wygląda na wymarłą, ale w chacie na skraju lasu pali się nikłe światło. Drzwi otwiera staruszka. Kiedy poznaje imię wędrowca, nie chce go wpuścić. Kilian przekonuje, że nie jest zdrajcą. Słania się na nogach. Ma gorączkę, ale patrzy kobiecie prosto w oczy. To przekonuje staruszkę. Gospodyni wpuszcza Kiliana do środka. Pozwala mu się posilić, a także daje zioła na gorączkę i spuchniętą nogę. Kiliana dręczą koszmary. Czuje, jakby sam był rzeką.  Rozdział XXII  Kiliana budzi rozmowa staruszki z wnukiem. Mężczyzna uważa przybysza za zdrajcę i chce go postawić przed sądem. Kobieta broni Kiliana. W osadzie słychać alarm. Zbliża się szajka Sambora. Staruszka myśli, że to Kilian wskazał drogę łotrom. Gospodyni chce, by wrócił do swoich. Kilian jest w fatalnej sytuacji — trafi w ręce Sambora albo ukarzą go wieśniacy. Chłopiec przekonuje staruszkę, że nie należy do bandy Sambora. Kobieta mu wierzy. Razem ukrywają się za wsią, na pagórku, w ziemiance.  Rozdział XXIII Mieszkańcy uspokoili się, widząc, że do wsi przybył Gedeon. Poznali go jedynie po koszuli z błękitnym haftem. Jak ogromne było ich zdziwienie, kiedy wojownik i jego ludzie, zaczęli palić i plądrować wieś. Kilian obserwował wszystko, ukryty w ziemiance. Nie widzi twarzy ojca, a jedynie koszulę. Kiedy jeździec zbliża się do kryjówki Kiliana, chłopiec rozpoznaje w nim Sambora. Mdleje, ale wcześniej wyznaje staruszce, że to nie jest jego ojciec.  Rozdział XXIV  Kilian zastanawia się, jak wieśniacy mogli wziąć Sambora za jego ojca, tylko za sprawą koszuli. Przypomina sobie, że sam dał się oszukać. Chłopiec zastanawia się, co stało się z ojcem. Wie, że Gedeon nie oddał koszuli z własnej woli. Kilian rozmyśla o tym, co pomyśli o nim matka i gdzie jest sokół. W końcu dociera nad brzeg morza i znużony zasypia. Śnią mu się koszmary. Atakuje Sambora, który ma twarz ojca. W jego oczach dostrzega spojrzenie sokoła. Rozdział XXV Kiliana budzą krzyki mew. Spogląda na morze. Rozumie, że tu kończy bieg rzeki. Porównuje to z własnymi doświadczeniami. Z tym, jak się zmienił i dojrzał. Postanawia zmyć z siebie hańbę i odnaleźć ojca. Nagle dostrzega, że fale wyrzuciły coś na brzeg. To sokół. Jest nieprzytomny, ale żyje. Nagle otwiera oczy i wyznaje chłopcu, że go wzywał. Ptak zasypia, a Kilian zastanawia się, gdzie jest jego koszula.  Rozdział XXVI Sokół odzyskuje siły. Opowiada Kilianowi, jak stracił koszulę. Kiedy chłopiec stracił klatkę z krukiem, ptak uwolnił się i ruszył za sokołem. W lesie sokół jest bezbronny. Kruk wykorzystał okazję i zaatakował przeciwnika. Sokół nie chciał wypuścić koszuli, którą powierzył mu Kilian, dlatego nie mógł się bronić. Zwierzę straciło przytomność. Obudziło się na rzece, bez koszuli. Kilian słucha opowieści sokoła. Ma przed sobą nowy cel. Chce odzyskać koszulę. Zastanawia się jednak, dlaczego jego ojciec milczy i pozwala podszywać się pod niego Samborowi.  Rozdział XXVII Sokół dostrzega z góry spalone wsie i obozowisko Sambora. Kilian zakrada się tam niezauważony i podsłuchuje rozmowę Sambora z Ursynem. Dowiaduje się z niej, że Gedeon przepadł bez śladu i że banda Sambora słabnie, a łotry piją coraz więcej. Przywódca nie chce skończyć z łupaniem wsi, mimo próśb Ursyna.  Rozdział XXVIII Kilianowi udaje się bez trudu ukraść konia, ponieważ zbóje są nietrzeźwi. Dowiaduje się, że również, że Sambor planuje zaatakować kolejną wieś pojutrze. Chłopiec przybywa w porę, by ostrzec jej mieszkańców. We wsi słyszy jednak, że Gedeon również plądruje pobliskie wsie. Kilian zaprzecza. Wyznaje, kim jest. Choć gospodarz mu nie wierzy, chłopiec słyszy w chacie znajomy głos. To staruszka, która uratowała mu życie. Kilian opowiada, że widział twarz łupieżcy i że jest to Sambor w koszuli Gedeona z Gór.  Rozdział XXIX Wieśniacy, pod wodzą Kiliana, przygotowują się do walki. Chłopiec dowodzi. Jest mroźna, zimowa noc. Konie łotrów wpadają w pułapkę, zastawioną przez osadników. Mieszkańcy wsi zyskują na czasie, mają przewagę. Kilian staje przeciwko Samborowi. Złoczyńcę chroni koszula. Chłopiec zostaje zaatakowany z powietrza przez kruka. Na ratunek przylatuje sokół. Sambor opada z sił i zostaje pokonany przez Kiliana. Chłopiec odzyskuje koszule. Do stolicy zostaje wysłana wiadomość o rozbiciu bandy Sambora. Kilian jest bohaterem dla mieszkańców wsi. Chłopiec ma jeszcze jeden cel. Pragnie odzyskać ojca.  Rozdział XXX Mieszkańcy okolicznych wsi z radością witają Kiliana. Po Sambora i jego bandę przybywają strażnicy ze stolicy. Chłopiec otrzymuje od nich pięknego wierzchowca. Dowiaduje się również, że oddział jego ojca został rozbity. Nikt nie wie, gdzie przebywa Gedeon. Kilian nie śmie założyć haftowanej koszuli. Przechowuje ją niczym najcenniejszy skarb. Przeprawia się po zamarzniętej rzece na drugi brzeg. Omija miasto, by jak najszybciej móc odwiedzić Łucję. Rozdział XXXI  Kilian z trudem rozpoznaje Łucję. Dziewczyna wyrosła. Jest smukła i wiotka. Przyjaciółka dopiero po chwili zdaje sobie sprawę, kim jest ten rosły młodzieniec. Kilian wyznaje Łucji, że wraca z niczym. Opowiada dziewczynie o wszystkim, co zrobił. Przyjaciółka mówi, że jej ojciec wrócił, a razem z nim — Gedeon z Gór. Uprzedza chłopca, że jego ojciec jest chory. Na skutek upadku z konia, uderzył się w głowę i stracił pamięć. Kilian przypomina sobie, jak Gedeon walczył z Ursynem. Chłopiec dowiaduje się od ojca Łucji, co było dalej. Kiedy Gedeon został pokonany, banda Sambora bez trudu rozprawiła się z resztą wojowników. Wit wrócił do domu i zabrał ze sobą Gedeona, by ten wydobrzał. Kilian opowiada ojcu Łucji, co go spotkało i znajduje zrozumienie u Wita. Łucja zaprowadza Kiliana do jego ojca.  Rozdział XXXII Kiedy Kilian wchodzi do izby, jego ojciec spogląda w okno. Ma puste spojrzenie. Młodzieniec wyznaje mu, że jest jego synem. Mężczyzna przypomina sobie żonę i malutkiego synka. Kilian mówi ojcu, że to przez niego mężczyzna spadł z konia i że jest zdrajcą. Ojciec stwierdza, że „nikt nie jest wszystkiemu winien”. Choć Gedeon prawie nic nie pamięta, wybacza synowi. Najważniejsze jest dla niego to, że nareszcie są razem.  Rozdział XXXIII Kilian, wraz z ojcem, spędza zimę w jego gospodarstwie. Wiosna to czas pożegnań. Sokół muska na pożegnanie policzek chłopca. Ptak spełnił swoje zadanie, ale zapewnia przyjaciela, że wróci, jeśli będzie potrzebny. Gedeon i Kilian wyruszają w drogę do domu. Młodzieniec wraca, by pożegnać się Łucją. Wkłada jej we włosy kwiat jabłoni i obiecuje, że wróci. W czasie podróży Gedeon słucha opowieści syna i powoli wraca mu pamięć. Wraz z początkiem lata, wędrowcy zbliżają się do domu. Kilian odwiedza pasterza, u którego niegdyś gościł. Mężczyzna na początku go nie poznaje. Kiedy dowiaduje się, że to Kilian, jest nieco onieśmielony. Wieści o pokonaniu Sambora dotarły nawet do pasterskiego szałasu. Cała trójka spędza miły wieczór pełen opowieści i śmiechu.  Rozdział XXXIV Wędrowcy zostawiają konie u pasterza i żegnają się. Wyruszają w drogę na Najwyższy Szczyt. Zdobywają go dużo szybciej niż Kilian poprzednim razem. Młodzieniec jest obecnie silniejszy i zwinniejszy. Na widok gór i znajomych dolin ogarnia go wzruszenie. Obmywa twarz w górskim potoku. Cieszy się, że przepływa on również przez gospodarstwo Łucji. Młodzieniec wspomina, że rzeka towarzyszyła mu przez całą podróż. Kiedy dotarli do domu, nie zastali w nim matki Kiliana. Młodzieńcowi wydaje się, że wszystko w izbie nagle się zmniejszyło. Wyjmuje z torby haftowaną koszulę i chce schować ją do matczynej skrzyni, ale ojciec go powstrzymuje. Gedeon mówi, że to on powinien mu ją dać. Kilian stwierdza, że nie dorósł do noszenia koszuli. Ojciec odpowiada, że Kilian otrzymał ją za wcześnie. Teraz pasuje idealnie. Wyznaje synowi, że pamięta, kiedy Kilian nosił ją ostatnio, ale zaraz o tym zapomni. Młodzieniec wie, że ojciec odzyskał pamięć. Kilian wyprzedza ojca. Spotyka matkę na kamieniu, nieopodal strumienia. Matka wita syna ze łzami w oczach. Kilian klęka przed matką i wyznaje, że wrócił razem z ojcem. W oczach kobiety pojawia się niezwykły blask, kiedy patrzy na męża. Kilian przypomina sobie, że tak samo spoglądała na niego Łucja.",
        "Author": "Henryk Sienkiewicz",
        "ReleaseDate": "1897",
        "Genre": "Powieść realistyczna, Literatura polska"
    },
    {
        "title": "Pożegnanie z Marią",
        "content": "\\hStreszczenie szczegółowe\\h Gdzieś w głuchej puszczy, zebrała się rota, czyli oddział piechoty, ubrany w zielone mundury. Żołnierze przybyli tam nie bez powodu. W chatce leśnika, w niewielkiej izbie kona ich pułkownik. Wierni żołnierze pełnią straż, czuwają nad umierającym dowódcą:W głuchéj puszczy, przed chatką leśnika,Rota strzelców stanęła zielona;A u wrót stoi straż Pułkownika,Tam w izdebce Pułkownik ich kona. Tajemniczy pułkownik zdobył uznanie nie tylko w oczach towarzyszy broni, ale także wśród prostego ludu. Wieśniacy również zebrali się przed chatą leśnika, płacząc i pytając o zdrowie żołnierza. Cześć, jaką mu oddają, świadczy o tym, że człowiek ten był wielkiej mocy i sławy. Oznacza to, że dzięki swojej odwadze zyskał uznanie, zarówno wśród żołnierzy, jak i wieśniaków:Wódz to był wiélkiej mocy i sławy,Kiedy po nim lud prosty tak płaczeI o zdrowie tak pyta ciekawy.W kolejnej zwrotce podmiot liryczny, czyli osoba mówiąca w wierszu, skupia się na pułkowniku. Umierający żołnierz wydaje ostatni rozkaz. Prosi, by osiodłano jego konia i przyprowadzono go do izby. Pułkownik chce zobaczyć odważne zwierzę, po raz ostatni, przed śmiercią:Kazał konia Pułkownik kulbaczyć,Konia w każdéj sławnego potrzebie;Chce go jeszcze przed śmiercią obaczyć,Kazał przywieść do izby – do siebie.Umierający prosi również o przyniesienie munduru i całego ekwipunku, który służył mu w czasie walki. Podmiot liryczny porównuje zachowanie pułkownika do postawy bohatera potopu szwedzkiego i wojny polsko-rosyjskiej (1654–1667), hetmana Stefana Czarnieckiego. Porównanie przez podmiot liryczny pułkownika do tak ważnej postaci ma na celu gloryfikację, czyli uwznioślenie konającego żołnierza:Kazał przynieść swój mundur strzelecki,Swój kordelas i pas i ładunki;Stary żołnierz – on chce, jak Czarniecki,Umierając, swe żegnać rynsztunki. Widać to doskonale w kolejnej zwrotce, kiedy do umierającego żołnierza przychodzi ksiądz z komunią lub z ostatnim namaszczeniem. Zbliżająca się śmierć pułkownika jednoczy zebranych w modlitwie – żołnierzy i lud. Płaczą nawet najstarsi mundurowi, którzy pamiętają jeszcze czasy Kościuszki. Chociaż wojacy ci walczyli na niejednym polu bitwy i poznali okropności wojny, bledną z żalu, na myśl o zbliżającej się śmierci pułkownika. Szlochają i modlą się za niego razem z prostym ludem i kapłanem:A gdy konia już z izby wywiedli,Potém do niéj wszedł ksiądz z Panem Bogiem;  I żołnierze od żalu pobledli,A lud modlił się klęcząc przed progiem.Nawet starzy Kościuszki żołnierze,Tyle krwi swéj i cudzéj wylali,Łzy ni jednéj – a teraz płakali,I mówili z księżami pacierze. W kolejnej zwrotce podmiot liryczny sygnalizuje, że upłynęło trochę czasu. Jest już ranek. Biją dzwony, lecz przy chacie leśniczego nikt nie czuwa. Przyczyną jest napad Moskali, czyli Rosjan:Z rannym świtem dzwoniono w kaplicy;Już przed chatą nie było żołnierza,Bo już Moskal był w téj okolicy.W kolejnych wersach podmiot liryczny nazywa zmarłego rycerzem. Mamy tu do czynienia z wyraźną aluzją do średniowiecznej „Pieśni o Rolandzie” oraz do wszystkiego, co wiąże się z etosem rycerskim: odwaga, honor, oddanie, niezachwiana wiara w Boga:Przyszedł lud widzieć zwłoki rycerza.Na pastuszym tapczanie on leży –W ręku krzyż, w głowach siodło i burka,A u boku kordelas, dwururka. Ostatnia zwrotka wiersza zaskakuje. Podmiot liryczny ujawnia bowiem tożsamość pułkownika. Okazuje się, że to młoda kobieta, Litwinka, wódz, uczestniczka powstania, Emilia Plater:Lecz ten wódz, choć w żołnierskiéj odzieży,Jakie piękne dziewicze ma lica?Jaką pierś? – Ach, to była dziewica,To Litwinka, dziewica–bohater,Wódz Powstańców – Emilija PlaterPodmiot liryczny nazywa Emilię Plater dziewicą, by podkreślić jej niewinność i młody wiek. Mimo tego kobieta jest żołnierzem, wodzem, dowódcą jednego z oddziałów partyzanckich, biorących udział w powstaniu listopadowym. Znamienny jest fakt, że wcześniej Plater zostaje określona jako „stary żołnierz”. Ten zabieg jest celowy. Choć Emilia Plater jest nazwana dziewicą, ze względu na swoją niewinność i młody wiek, swoją odwagą dorównuje doświadczonym i sędziwym wojakom.",
        "Author": "Tadeusz Borowski",
        "ReleaseDate": "1948",
        "Genre": "Opowiadanie, Literatura polska, Literatura wojenna"
    },
    {
        "title": "Śmierć urzędnika",
        "content": "\\hStreszczenie\\h Egzekutor Iwan Dmitricz Czerwiakow z przyjemnością oglądał operetkę Dzwony kornewilskie, graną w letnim teatrze w petersburskiej \"Arkadii\". W pewnym momencie zakręciło mu się w nosie i kichnął. Przetarł twarz chusteczką i zawstydził się, bo zauważył, że siedzący przed nim staruszek\nociera łysinę rękawiczką. Wstyd przerodził się w niepokój, gdy zorientował się, że staruszkiem jest dyrektor departamentu komunikacji. Natychmiast uniżenie przeprosił, ale stracił humor. W czasie\nprzerwy z niepokojem podszedł do dyrektora i wybełkotał przeprosiny. Nie był jednak zadowolony, w sercu kiełkowały mu podejrzenia, że dygnitarz źle o nim myśli, co może mu zaszkodzić. Po rozmowie z\nżoną postanowił udać się nazajutrz do departamentu komunikacji i jeszcze raz najmocniej przeprosić. Reakcja dygnitarza nie uspokoiła jednak Czerwiakowa, który pomyślał, iż rozgniewał się on jeszcze\nbardziej, więc poczekał do końca godzin urzędowania i ponownie podszedł do Brizżałowa. Zniecierpliwiony dygnitarz odprawił go i odszedł. Czerwiakow poczuł się zdruzgotany. Zupełnie się zagubił,\nplanował pisać list, ale nie bardzo umiał, więc poszedł jeszcze raz. Tym razem Brizżałow rozgniewał się nie na żarty, co dobiło Czerwiakowa: wrócił do domu i umarł.",
        "Author": "Anton Czechow",
        "ReleaseDate": "1883",
        "Genre": "Opowiadanie, Realizm, Literatura rosyjska"
    },
    {
        "title": "Spotkanie nad morzem",
        "content": "\\hStreszczenie szczegółowe\\h \\h„Cieszyć się czy nie”\\h Danusia podsłuchała rozmowę rodziców. Zastanawiała się, czy mogą ją wysłać samą na wakacje do pani Ady Rudzkiej mieszkającej nad morzem. Kilka dni później podjęli decyzję. Dziewczynka była dumna, że\npojedzie sama jak już dorosła osoba. Chciała się komuś tym pochwalić. Koleżanek już nie było, więc poszła do Romana, starszego od siebie syna dozorcy. Ten jednak wykpił ją, toteż sama nie wiedziała,\nczy się cieszyć. Chłopak bardzo jej imponował. W rozmowie z babcią, używała potem zasłyszanych u niego wyrażeń. \\h„Mów mi ciociu”\\h Do stojącej już na pustym peronie Danusi, podeszła wysoka kobieta. Przeprosiła za spóźnienie. Była bardzo gadatliwa. W drodze cały czas mówiła. Pokazała jej kolorowy domek zwany Pisanką. Poprosiła,\nby dziewczynka nazywała ją ciocią. Dziewczynka poznała też Smoka, ratlerka pani Ady. Jednak pies nie przypadł jej do gustu. Z ogródka Pisanki było widać morze. \\h„A jednak się nie cieszę”\\h Danusię obudził krzyk. Rozejrzała się po pokoju. Niezbyt jej się podobał. Usnęła powtórnie. O drugiej po południu pani Rudzka wróciła z pracy. Zdziwiła się, że Danusia jeszcze nie wstała. Wypytała\ngosposię o obiad i właśnie zamierzała iść po Danusię, kiedy dziewczynka zeszła. Podczas obiadu pani Ada zaproponowała, że będzie ją nazywać Nutką. Dziewczynka niechętnie jadła. Przez grzeczność tylko\nnie mówiła, że jej się nie podoba. Po obiedzie pani Ada przyjmowała pacjentów. Gosposia wyjaśniła, że rano krzyczał listonosz, któremu pani Ada wyrywała ząb. Danusia wyszła nad morze. Dzień był pochmurny, więc Bałtyk wyglądał szaro i smutno. \\h„Tajemnice i goście”\\h Danka była smutna. Nie dostała jeszcze listu z domu. Franciszka była zwykle zajęta, a pani Ada miała wrócić dopiero wieczorem. Dziewczynka nudziła się w domu. Weszła do pokoju pani Rudzkiej. Zobaczyła dwie duże lalki. Po chwili je odłożyła. Oglądała zdjęcia jakiejś dziewczynki. Ktoś dobijał się do drzwi. Weszła jakaś szczupła starsza pani w towarzystwie młodego człowieka. Najwyraźniej znali już ten dom. Starsza pani zapytała Danusię, czy jest adoptowana. Nie zrobiła na niej\ndobrego wrażenia. Młodzieniec, pan Artur, był o wiele sympatyczniejszy. Wyjaśnił, że starsza pani jest jego babcią. Franciszka później wyjaśniła, że to teściowa pani Ady. \\h„Dziewczynka z warkoczem”\\h Rozpogodziło się. Dziewczynka wychodziła z Arturem nad morze. W domu panował rozgardiasz. Pani Łucja ciągle wszystkim rozkazywała i miała jakieś uwagi. Artur popołudniami ćwiczył na puzonie. Zajęto jej pokoik na facjatce i teraz spała na rozstawianym polowym\nłóżku w stołowym. Któregoś dnia Danusia wyszła na dziką plażę. Zobaczyła jakąś dziewczynkę zbierającą muszelki. Z morza wyskoczył jakiś chłopak, nazwał dziewczynkę Najdą, zaczął bić. Danusia rzuciła się na pomoc. Tamta dziewczynka uciekła, ale łobuz uderzył Danusię. Wtedy pojawił się Artur. Danusia miała rozbitą wargę. Umówili się, że nikomu nie powiedzą, co się stało. \\h„Proszę dwa kilo fląder”\\h Od rana wiał silny wiatr. Danusia postanowiła pomóc Frani. Poszła więc do osady, by kupić ryby u rybaków. Już za nie zapłacono. Okazało się jednak, że rybak nie miał fląder. Skierował ją do innego. W\njego domu Danusia zobaczyła dziewczynkę, która wydawała się jej znajoma. Usłyszała, że ma na imię Elza. Danusia przypomniała sobie, że nie ma pieniędzy, bo Frania zapłaciła za ryby Kunkielom. Stary Budzisz powiedział, by się nie martwiła, zapłaci innym razem. W drodze Danusia myślała o dziewczynce. W\ndomu wybuchł konflikt między panią Adą i Łucją. Starsza pani oznajmiła, że następnego dnia wyjeżdża. \\h„Nieprzyjaciel na drodze”\\h Po wyjeździe pani Łucji poprawiła się pogoda. Rano Danusia wzięła pieniądze i poszła oddać rybakom. Budzisz chętnie z nią pogawędził. Dziewczynka zapytała go o Elzę. Okazało się, że poszła na jagody. Wracając przez wieś, Danusia spotkała chłopaka, przed którym broniła kiedyś Elzę. Łobuz znów próbował ją bić, ale nadeszła jego babcia i uciekł. Danusia próbowała dowiedzieć się czegoś więcej o Elzie\nod Franciszki, ale gosposia nie była w zbyt dobrym humorze. Dziewczynka zajęła się czytaniem listu od mamy. \\h„Elza”\\h Artur ma teraz towarzystwo rówieśników. Zabiera Danusię ze sobą na plażę. Dziewczynka nie czuje się najlepiej w towarzystwie starszych od siebie. Któregoś dnia odwiedziła Budziszów. Od gospodyni\ndowiedziała się, że wnuczka pasie kozy pod lasem. Wkrótce ją znalazła. Elza opowiadała o kwiatach. Później powiedziała, że nie zna rodziców, umarli, kiedy była jeszcze mała. Nie chodzi do szkoły. Mówiła też o Piotrku. Danusię zdziwiło, że Elza myli się, kiedy mówi o kolorach. Wieczorem dziewczynki umówiły się na kolejne spotkanie. \\h„Noc odkrywa tajemnice”\\h Danka wróciła już po zmierzchu, ale pani Rudzkiej jeszcze nie było. Podczas kolacji Artur zaproponował, by Danusia wybrała się z nim na wycieczkę statkiem. Dziewczynka odmówiła, bo nie mogłaby\nspotkać się z Elzą. Zasypiała, myśląc o przyjaciółce. Obudził ją skowyt Smoka. Pies zaprowadził ją do pokoju pani Ady, która siedziała skulona w łóżku, trzymając się za serce. Danka pobiegła po Artura. Okazało się, że pani Ada ma atak dusznicy. Artur\ndał jej zastrzyk i po chwili pani Rudzka poczuła się lepiej. Zaniepokojona Danka nie mogła zasnąć, toteż długo w nocy rozmawiała z Arturem. Dowiedziała się, że mąż pani Ady zginął w powstaniu warszawskim, a kilkuletnia córeczka umarła na dyfteryt. Danusia opowiedziała mu o Elzie. Zapytała, co znaczy słowo Najda, którym kiedyś Piotrek nazwał Elzę. Artur przypuszczał, że może chodzi o znajdę, czyli przygarnięte przez kogoś dziecko bez rodziców,\njakich wiele było po wojnie. Zapytał ją też o plany na przyszłość. Wreszcie uspokojona dziewczynka wróciła do siebie. Postanowiła nazywać panią Adę ciocią. \\h„Dzień odkrywa tajemnice”\\h Danusia leżała w grajdołku, który nazwała Smoczą Jamą. Myślała o Elzie. Postanowiła podarować jej książkę. Elza czekała w tym samym miejscu. Po przyjściu Danusi bawiła się ze Smokiem. Opowiadała o profesorze, który nauczył ją rozpoznawać różne rośliny. Mówiła o swoich lalkach, a później opowiedziała\nlegendę o śpiewającej syrenie. Danusia zaprosiła ją na plażę do Smoczej Jamy. Potem podarowała jej książkę. Ale Elza zamiast się ucieszyć, posmutniała. Odłożyła książkę. Danusia chciała się obrazić,\ngdy Elza płacząc powiedziała, że jest niewidoma. \\h„Komu powiedzieć?”\\h Danusia nie mogła znaleźć sobie miejsca. Pani Ada zauważyła jej przygnębienie. Dziewczynka myślała o nieszczęściu przyjaciółki. Nie mieściło jej się w głowie, jak można żyć, niczego nie widząc.\nPodziwiała Elzę, która przecież była taka uśmiechnięta i radosna. Chciała być sama, więc wyszła na poddasze. Usłyszała głosy z pokoiku na facjatce. Artur i Ada rozmawiali na jej temat. Chłopak\nstwierdził, że przed poznaniem Elzy Danusia lubiła tylko samą siebie. Pani Ada martwiła się o dziewczynkę. Danka długo myślała o tym, co usłyszała na swój temat. Postanowiła powiedzieć cioci o chorobie przyjaciółki. \\h„Pierwsze kłamstwo”\\h Danusia znów spotkała się z Elzą. Dziewczynka powiedziała jej, że dziadek długo rozmawiał z panią Adą, a potem pozwolił jej odwiedzać Pisankę, kiedy zechce. Poprosiła Dankę, by opowiedziała jej,\njakie jest morze. Później opowiedziała o znalezionym przez siebie bursztynie, największym swoim skarbie. Weszły do wody, trochę brodziły, zaczęły się pryskać. Elza opowiadała o wszystkim, czego nauczyła się od profesora. Doskonale znała nadmorską przyrodę. Poprosiła, by mogła „obejrzeć” przyjaciółkę. Długo dotykała czubkami palców jej twarzy. Powiedziała, że jest bardzo ładna. Danusia odparła, że przyjaciółka jest o wiele ładniejsza. Skłamała, ale widziała, jak wielką przyjemność sprawiła Elzie. \\h„Roman nie miał racji”\\h Danusia o wszystkim opowiadała Elzie. Przyjaciółka często prosiła, by opisać jej jakąś rzecz, by opowiedzieć o kształtach i kolorach. Ona opowiadała o przyrodzie i morzu. Miała niesamowity słuch, z daleka słyszała, że ktoś nadchodzi. Siedząc na molo, rozmawiały o morzu. Danusia opowiadała o statkach i kutrach rybackich. Powiedziała o wyjeździe Artura i zaprosiła na niedzielny obiad do\nPisanki. \\h„Okręt tonie”\\h W niedzielę podczas obiadu Elza była milcząca i poważna. Dopiero w pokoiku Danusi poczuła się swobodniej. Zaproponowała, by bawiły się w statek. Danusia została kapitanem, Elza pasażerką, a Smok jej\nsynkiem. Bawiąc się w sztorm i tonięcie statku, dziewczynki narobiły hałasu, przewróciły krzesło. Zaalarmowana tym pani Ada wbiegła na górę. Danusia bardzo się zawstydziła. \\h„Dobrze i źle”\\h Ciocia Ada umówiła się z Budziszami, że Elza będzie co dzień przychodzić na obiady do Pisanki. Dziewczynka powoli przyzwyczaiła się do nowego towarzystwa. Kiedyś z Danusią poszły do lasu na jagody.\nRozmawiały o krasnoludkach. Elza powiedziała, że zazdrości Danusi tego, że może się uczyć. Danka wyznała jej, że kiedyś to właśnie ona obroniła ją przed Piotrkiem. Zauważyła żmije i odprowadziła\nprzyjaciółkę w bezpieczniejsze miejsce. Zbyt późno zauważyły nadciągającą burzę. Danusia zgubiła się w lesie. Elza, dotykając drzewa, znalazła kierunek północny i wskazała, jak wyjść nad morze. Stąd\njuż łatwo trafili do chaty Budziszów. Wieczorem, kiedy nawałnica minęła, stary rybak odprowadził ją do Pisanki. Danka obawiała się, co powiedzieć cioci, ale pani Ady jeszcze nie było. \\h„Trzy listy”\\h Pani Ada pisała do mamy Danusi o tym, czego dowiedziała się o Elzie. Dziewczynka nie była wnuczką Budziszów. W 1952 roku zamieszkała u nich kobieta z małym dzieckiem. Mówiła, że jest wdową po zmarłym na obczyźnie muzyku. Niestety kobieta wkrótce umarła, zostawiając półtoraroczną niewidomą od urodzenia córeczkę.\nPonieważ Budziszowie byli sami, zaopiekowali się sierotą, po którą nikt się nie zgłaszał. Wychowywali ją więc jako własną wnuczkę. Pani Ada poprosiła przyjaciółkę, by poszukała w Toruniu dobrego okulisty i poprosiła o przebadanie Elzy. Danusia prosiła mamę o kupno organków, które chciała podarować swojej przyjaciółce Elzie. Pani Gawlikowa odpisała, że przyjedzie o tydzień później, skoro przyjaciółka i córka nalegają na przedłużenie pobytu. Co do Elzy, sądzi, że należy ją umieścić w zakładzie dla ociemniałych. \\h„Z morzem nie ma żartów”\\h Dziewczynki bawiły się na dzikiej plaży przy łodziach. Danusia próbowała zepchnąć jedną do morza, lecz Elza stwierdziła, że nie wolno. Wsiadły do jednej z nich, bo bawiły się w rybaków. Po chwili\nspostrzegły, że woda poruszyła łodzią. Elza wolałaby wysiąść, ale Danusia namawiała ją, by trochę popływały. Nie miały jednak wiosła. Fala zniosła ich dość daleko od brzegu. Zauważyły jakąś żaglówkę\ni zaczęły wołać o pomoc. Łódź przeciekała. Dziewczynki starały się wychlapywać wodę rękami, ale bezskutecznie. Nagle fala przewróciła łódź. Elzę ktoś wciągnął za warkocz za burtę żaglówki. Danusię\nwyłowiono z wody. Zobaczyła twarz Piotrka. \\h„Smutki i nadzieje”\\h Danusia rozchorowała się. Najbardziej żal jej było, że okazała się taka nieodpowiedzialna, naraziła Elzę na niebezpieczeństwo. Nie widywały się już od tygodnia. Niedługo zresztą Danusia będzie musiała wracać do Torunia.\nWeszła ciocia i oznajmiła, że zatrzyma ją do dziesiątego sierpnia, to jest jeszcze prawie dwa tygodnie. Dziewczynka zapytała ją, czy będzie mogła spotykać się z Elzą. Chciała też dowiedzieć się, co\nznaczy wyraz „adoptować”, który słyszała kiedyś od Łucji. Zapytała jeszcze, czy ciocia przyjmie ją na następne wakacje. \\h„Znowu razem”\\h Trzy dni później Danusia poszła odwiedzić przyjaciółkę. Przyszły razem do Pisanki. Tu Danusia starała się przygotować Elzę do swojego rychłego wyjazdu. Umówiły się na wyjście na plażę. Postanowiły\ntam bawić się w cyrk. Tymczasem wzięły lalki cioci Ady i bawiły się, że są ich mamami. Mówiły o lalkach tak, jakby ich rodzice mówili o nich. Potem wyszły na plażę. Smocza Jama była cyrkową areną, a\ndziewczynki tresowanymi zwierzętami, magikami, błaznami. Śmiechu było co niemiara. W drodze powrotnej spotkały Piotra. Ten zaczął je wyśmiewać, nazywać topielicami. Danusia podziękowała mu za\nuratowanie im obu życia. \\h„Ostatni tydzień”\\h Franciszka smażyła konfitury z malin. Pani Rudzka pisała listy. Nagle do domu ktoś wszedł. To była mama Danusi. Wszyscy się ucieszyli. Danusia zaraz zapytała o organki dla Elzy. Kiedy dziewczynka\npobiegła na górę, obie panie spojrzały na siebie porozumiewawczo. Pani Ada namawiała przyjaciółkę, by została dłużej. Obie panie rozmawiały do późnej nocy. Tydzień minął bardzo szybko. Elza bardzo ucieszyła się z organków, szybko nauczyła się grać. W ostatnią niedzielę matka zaproponowała wspólną wycieczkę statkiem. Danusia była zachwycona, ale\nzauważyła lekki smutek Elzy. \\h„Śpiew syreny”\\h Dziewczynki nie wiedzą, że w ostatnim tygodniu pani Rudzka kilka razy odwiedzała Budziszów. Danusia przechodząc, usłyszała fragment rozmowy cioci i mamy o pomaganiu komuś i jakiejś decyzji. Zapytała,\nczy może pójść pożegnać się z Elzą. Znalazła ją na wydmie. Elza opowiedziała jej, że w nocy, kiedy nie mogła zasnąć, wyszła nad morze i wydawało jej się, że słyszała śpiew syreny. Podarowała Danusi\nswój bursztyn. Powoli wróciły do wioski. \\h„Ach, bardzo się cieszę”\\h W ostatnim dniu Danusia była smutna. Została w domu z Franciszką. Gosposia powiedziała jej, by się nie martwiła, bo może i z Elzą wszystko się odmieni. Dziewczynka zaczęła pisać pożegnalny list.\nKiedy zaszczekał Smok, wyszła zobaczyć, kto idzie. Nadchodził Budzisz z odświętnie ubraną Elzą. Okazało się, że dziewczynka ma jechać do Torunia na miesiąc lub dwa. Danusia była szczęśliwa. W drodze mama wyjaśniła jej, że zabierają Elzę, aby mogli ją zbadać specjaliści. Istnieje nadzieja, że jej choroba nie jest nieuleczalna. Elza jeszcze nie wie, że niezależnie od wyniku kuracji pani Ada postanowiła ją zaadoptować. Po powrocie Elżunia będzie mieszkać w Pisance i mieć przybraną mamę. Ale na razie o tym jeszcze nie należy jej mówić. Danusia powiedziała tylko, że może rzeczywiście przyjaciółka słyszała śpiew\nsyreny zapowiadający duże zmiany.",
        "Author": "Joanna Chmielewska",
        "ReleaseDate": "1976",
        "Genre": "Kryminał, Literatura polska"
    },
    {
        "title": "Baśnie",
        "content": "\\hStreszczenie szczegółowe\\h \\hRozdział 1\\h Wczesnym świtem z szałasu lada jak skleconego i dobrze ukrytego w gęstwinie leśnej wyszedł Hengo i zaczął budzić śpiącego syna - Gerdę. Spieszyło mu się w dalszą drogę. Ledwie napoiwszy konie, ruszyli przez las, wysokim brzegiem rzeki. Przy drodze stał stary posąg pogańskiego bóstwa, na który Hengo splunął z pogardą. Niemal\nnatychmiast zostali zaatakowani przez tajemniczego wroga - świsnęły strzały, młodszy - Gerda - został ranny w nogę, jedna ze strzał utkwiła w koszuli Hengi, ale ich rany okazały się niegroźne. W południe zatrzymali się w zagrodzie starego kmiecia Wisza i jego żony - Jagi. Uprzednio Hengo nakazał Gerdzie, aby nie zdradził się z tym, że zna mowę Polan, której matka go nauczyła (żona Henga pochodziła z Polan). Zostali przyjęci gościnnie, jak nakazywał stary zwyczaj. I\nchociaż Wisz nie bardzo rad był przybyszowi podejrzewając, że szpieguje na rzecz Niemców, pozwolił mu zanocować. \\hRozdział 2\\h Po wejściu do chaty Wisz przełamał się z nim chlebem, a następnie Hengo rozłożył towary, które przywiózł z dalekich stron. Gospodarz pozwolił, aby i kobiety - żona, córki, synowe - mogły przypatrzeć\nsię przedmiotom rozłożonym na ławie. A były tam szpilki do spinania chust, naszyjniki, pierścionki, bransoletki mistrzowskiej roboty, na które kobiety patrzyły jak zauroczone. Dla mężczyzn kupiec\nmiał siekierki, długie noże w pokrowcach, dłuta, kliny i inną broń. Wszyscy ciekawie oglądali towary. Wśród oglądających Hengo dostrzegł piękną córkę Wisza - Dziwę - i chciał jej ofiarować pierścionek, ale dziewczyna go nie przyjęła. Pomału zaczęto dobijać targu - za broń, narzędzia i ozdoby Wisz zapłacił skórami i bursztynem. Potem zjedli kolację i gospodarz z gościem, korzystając z ciepłego, pięknego wieczoru, wyszli nad\nrzekę. \\hRozdział 3\\h Tu Wisz dowiedział się, że Hengo wybiera się z towarami do knezia Popiela, więc zaprowadził go na wzgórze, skąd było widać całą okolicę i pokazał najkrótszą drogę do grodu nad jeziorem. Kiedy wracali do zagrody, Wisz dostrzegł drużynę kneziowską złożoną z kilku ludzi,\nktórzy zmierzali do jego domu. Przestraszył się i zdenerwował - wizyta pachołków Popiela zawsze zwiastowała jakieś nieszczęście, toteż kmiecie patrzyli na nich krzywym okiem spodziewając się\nnajgorszego. I tym razem tak było: jednego ze swoich ludzi Wisz musiał oddać do kneziowskiej drużyny. Wybór padł na Sambora, który od dzieciństwa wychował się w chacie i którego gospodarze kochali jak własnego syna. Był on mądrzejszy i sprytniejszy od innych parobków - Wisz nakazał mu, aby pilnie uważał, co się dzieje na dworze kneziowskim i o wszystkim mu donosił. Hengę dowódca drużyny - Smerda - rozkazał związać i nie pomogły tłumaczenia Niemca, że on z dobrej woli wybiera się do grodu na handel. Dopiero kilka słów wyszeptanych na ucho Smerdzie spowodowało, że rozwiązano kupca, a nawet\nzaczęto go dobrze traktować. \\hRozdział 4\\h Wczesnym świtem wyruszyli w drogę do knezia. Aż do południa jechali bez przestanku, ale wreszcie zmęczenie dało znać o sobie i zatrzymali się na odpoczynek w cieniu dębów. Tu spotkali starego ślepca, śpiewaka, o imieniu Słowan, prowadzonego przez małego chłopca. Zaśpiewał im stare pieśni o wielkiej bitwie nad Dunajem, o królu Kraku i królewnie Wandzie. Kiedy skończył rozeszli się w różne strony: Słowan w kierunku chaty Wisza, drużyna książęca, Sambor i Hengo - do grodu. \\hRozdział 5\\h O zachodzie słońca dojechali do grodu nad jeziorem. Smerda zdał kneziowi sprawę z wyprawy: zaprezentował mu Hengę i powiadomił, że przyprowadził parobka od kmiecia Wisza. Kneź kazał Hengę zabrać do\npomieszczeń drużyny, nakarmić i napoić, a nazajutrz rano Niemiec miał przyjść do niego. Gdy Hengo rozglądał się po pańskim dworze, jakiś pachołek skinął na niego i poprowadził do żony knezia. Brunhilda - żona Popiela i matka dwóch jego synów pochodziła z rodu grafów niemieckich. Hengo przywiózł pani wiadomości od jej ojca i synów, którzy wychowywali się na dworze dziadka i których matka od kilku lat nie widziała. Ojciec księżnej ofiarował pomoc zięciowi i córce, gdyby doszło do starcia z buntującymi się przeciwko władzy\nksiążęcej kmieciami. Podczas gdy Hengo rozmawiał z księżną, Sambor spotkał znajomego pachołka - Kosa, od którego dowiedział się, że ubiegłego dnia z rozkazu Popiela został oślepiony i wrzucony do wieży Leszek - synowiec księcia. Wieczorem w swoich komnatach kneź wydał ucztę dla zaproszonych gości. \\hRozdział 6\\h Uczta u Popiela skończyła się tragicznie: upojeni miodem (z domieszką odpowiednich ziół) kmiecie wpadli w obłęd - rzucili się na siebie i wymordowali nawzajem. Niedobitki dorżnęła książęca czeladź. Popiel, pogardliwie zwany Chwostkiem, patrzył na mord i ryczał ze śmiechu. Odgrażał się, że wszystkich kmieci tak zgładzi. Trupy wrzucono do jeziora. Hengo obserwował tę sytuację z przerażeniem, które wzrosło, gdy bezpośrednio po rzezi Chwostek dostrzegł go i zawołał do siebie. Poczęstowany miodem Niemiec wzbraniał się przed piciem, ale dwóch\npachołków chwyciło go pod ramiona i przemocą wlało trunek do gardła. Popiel wiedział, z czym Hengo przyjechał. Dopytywał się o synów, ale teściowi kazał powiedzieć, że sam sobie poradzi z kmieciami i\nnie potrzebuje jego pomocy. Również synom zabronił wracać do kraju, dopóki nie będzie w nim spokoju. Rankiem Niemiec został wezwany do Brunhildy. Rozłożył swoje towary - tym razem wybrał cenniejsze niż te, które prezentował w chacie Wisza - i kobiety natychmiast je rozchwyciły. Złośliwy Popiel\npowiedział, że nie zapłaci za nie, bo traktuje to jako prezent od grafa dla córki. Na szczęście dla kupca księżna się nad nim ulitowała i zapłaciła z własnych zasobów za wszystko. Tego samego ranka do grodu nadciągnęły rodziny pomordowanych w czasie uczty kmieci upomnieć się o swoich bliskich. Popiel chciał całą winę zrzucić na nieboszczyków, ale wtem podniósł się jeden z niedobitków - przedstawiał sobą makabryczny widok - i wyjawił prawdę o zatrutym\nmiodzie i o wczorajszych zajściach. Czeladź zadusiła go na oczach zebranych. Przerażeni kmiecie wycofali się z podworca, by pozbierać trupy bliskich i sprawić im godny pogrzeb. Hengo z synem również w pośpiechu opuszczali straszny dwór Popiela. Sambor prosił Hengę, żeby wszystko opowiedział Wiszowi, bawiąc u niego w drodze powrotnej, ale Niemiec miał zamiar milczeć i to samo przykazał synowi. Cóż, dramatyczne sceny, jakich był świadkiem,\nokazały się zbyt ciężkimi przeżyciami dla młodziutkiego Gerdy. Płacząc opowiedział wszystko Dziwie, Wiszowej córce, a ona powtórzyła ojcu. Wisz podjął decyzję - trzeba zwołać wiec. Dość panowania okrutnego Chwosta, łamania odwiecznych praw, dość mordów - trzeba wspólnie rozprawić się z niegodziwym władcą. \\hRozdział 7\\h Wisz w godzinę był gotowy do drogi. Wyruszył konno w towarzystwie dwóch parobków, by zwołać kmieci na wiec. Dopiero następnego dnia przybyli do zagrody Domana - młodego gospodarza, który przyjął gościa serdecznie i z szacunkiem. Zdecydowali, że dalej pojadą we dwóch udając, iż wybrali się na łowy. Chodziło o utrzymanie tajemnicy, bo kneź miał wszędzie\nswoich szpiegów i ludzi, którzy mu sprzyjali. Wyjechali następnego dnia o świcie a celem ich podróży był dom knezia Miłosza. Mimo bliskiego pokrewieństwa, jakie łączyło go z Popielem, książę kazał jednego z synów Miłosza zabić, drugiego - Leszka - oślepić i wtrącić do lochu. W Miłoszu wszystko „wyschło z bólu” po stracie dzieci: stracił siłę, pamięć, nawet ochotę do zemsty. Odmówił kmieciom pomocy, a nawet starał się ich odwieść od pomysłu zwołania wiecu, ostrzegając przed szpiegami i zemstą Chwosta. Udzielił im jednak gościny i noclegu. \\hRozdział 8\\h Nazajutrz wczesnym rankiem Wisz z Domanem ruszyli w kierunku chaty Piasta, ubogiego ale powszechnie szanowanego dla swej mądrości kmiecia. Zastali go w drodze do barci leśnych i nie poszli już do zagrody lecz w lesie rozmawiali do wieczora, rozważając wszystkie\nniebezpieczeństwa, jakie mogą wyniknąć z wystąpienia przeciwko Popielowi. Nie wszyscy w narodzie byli zgodni co do konieczności usunięcia okrutnego władcy; Popiel miał swoich zwolenników, a i sporo\nbyło ludzi obojętnych czy wręcz tchórzliwych. Było zatem możliwe, że na wiecu żadnej decyzji nie podejmą, a na osłabionych i skłóconych uderzą Niemcy. Mimo wszystko postanowili zwołać wiec. Wieczorem wrócili do chaty a za nimi wcisnął się nieproszony gość - Znosek, szpieg Popiela, „mały, krępy człeczyna z głową krótko ostrzyżoną, z oczyma kocimi...”. Przyniósł wiadomość, że na dworze Popiela szykuje się wielka uczta: kneź sprosił wszystkich stryjów i bratanków, by się z nimi pojednać i zjednoczyć przeciwko kmieciom. Jego opowieść przerwało przybycie jeszcze jednego niespodziewanego gościa - starego Ziemby; kmiecia, którego syna zabito w czasie uczty na książęcym dworze. Kiedy ujrzał Znoska wycofał się\nnatychmiast, ale Znosek wszystko pilnie notował w pamięci, by później móc donieść o tym Popielowi. Po naradzie u Piasta Wisz i Doman szybko wrócili do domów. Wisz wysłał swego syna - Ludka - z wiciami, aby zwołał wiec na dzień przed Kupałą na Żmijowym Uroczysku. Po kilku dniach nagle w zagrodzie Wisza pojawił się Sambor z ostrzeżeniem, że kneziowi doniesiono już o zwoływaniu wiecu i roli, jaką Wisz w tym odegrał. Drużyna książęca wyruszyła na zagrodę Wisza, by krwawo się z nim rozprawić. Wisz spokojnie wydał rozkazy domownikom: kobiety z dziećmi miały schronić się w lesie, parobcy zwołać ludzi z pobliskich osad do pomocy i bronić zagrody. Całą noc czuwano w obejściu a rankiem\nchłopak wysłany na zwiady wrócił z wiadomością: „Jadą!”. Na ten okrzyk uzbrojeni parobcy pochowali się po kątach, ale na pierwszy okrzyk pana gotowi byli do ataku. Wisz nieuzbrojony stanął we wrotach zagrody. \\hRozdział 9\\h Nadjechała drużyna książęca pod dowództwem Smerdy, tego samego, który niedawno bawił w gościnie u Wisza i zabrał Sambora na dwór Popiela. Gospodarz grzecznie prosił pachołków, by odstąpili od jego domu, wrócili do grodu i powtórzyli księciu, że wiec i tak się odbędzie. Wtedy Smerda dał rozkaz do ataku. Doszło do bitwy między ludźmi knezia i parobkami Wisza, podczas której stary Wisz poległ, broniąc swej zagrody. Rozjuszeni śmiercią gospodarza parobcy odparli atak, ale nie ścigali mocno poturbowanych najeźdźców, a i oni nie mieli ochoty na wszczynanie nowej bitwy ciesząc się, że uszli z życiem. Sambor dał znać kobietom ukrytym w lesie, że mogą wrócić do domu. Zwłoki Wisza leżały na posłaniu w świetlicy; przy nich zgromadziły się żona, córki i synowe z łkaniem i jękami. Następnego dnia odbył się pogrzeb Wisza. Jego ciało spalono na stosie, na który dobrowolnie wstąpiła Jaga, nie chcąc pozostać po śmierci męża wśród żywych. Również ukochane zwierzęta: koń i psy towarzyszyły panu do krainy przodków. Odchodzili wśród pieśni żałobnych i przeraźliwych jęków płaczek. Kiedy\nstos dogasł, kobiety zgarnęły do popielnic resztki kości, węgla i popiół. Potem wyruszono na żalnik (cmentarz). Tam na popielnicę zaczęto sypać ziemię, a gdy usypano żółty pagórek, noc już zapadła.\nZapalono więc łuczywo i rozpoczęto ucztę żałobną, trwającą trzy dni. Synowie Wisza przyrzekli ojcu, że będą się mścić za jego śmierć. Doman, który kochał Wisza jak ojca, obiecał pomoc w zemście. Ale... poprosił Ludka - najstarszego syna - o rękę Dziwy, pięknej córki Wisza i spotkał się z odmową. Dziwa nie chciała wychodzić za mąż - ofiarowała się bogom, miała dar jasnowidzenia i wróżenia, układała najpiękniejsze pieśni, chciała pilnować świętego ognia, natomiast stanowczo odrzucała możliwość zamążpójścia. Obrażony i rozgoryczony odmową Doman zapowiedział, że weźmie dziewczynę siłą - porwie ją przy pierwszej nadarzającej się okazji. \\hRozdział 10\\h Dzień przed Kupałą na Żmijowym Uroczysku zebrał się wiec. Nim zjechali się kmiecie, dotarł tam Znosek i ukrył się w dziupli starego dębu, by móc podsłuchiwać i podpatrywać obrady. Nie przewidział, że w dziupli czai się ryś i że będzie musiał stoczyć krwawą\nwalkę ze zwierzęciem o miejsce w wypróchniałym pniu. Człowiek wyszedł z tej walki zwycięsko i, mimo że poraniony i zakrwawiony, zdołał wspiąć się do dziupli i wnieść tam martwego rysia. Wiec miał burzliwy przebieg, ale zakończył się niczym. Niektórzy z kmieci (Myszki) chcieli natychmiast iść rozprawić się z Popielem, inni dowodzili, że bez knezia zapanuje nieład i zamęt, a wtedy każdy wróg wtargnie na ziemie Polan, jeszcze inni wprost\nmówili, że przeciw księciu nie pójdą, bo nie czują się na siłach go zwyciężyć, a niektórzy opowiedzieli się za Popielem. Tymczasem czeladź stojąca opodal obradujących kmieci dostrzegła w dziupli dębu błyszczące oczy. Myśleli, że to jakieś zwierzę i zaczęli strzelać do niego z łuku. Jedna strzała trafiła Znoska (bo to\njego oczy błyszczały w dziupli) i wybiła mu oko. Parobcy pobiegli zobaczyć, jakie zwierzę trafili. Chytry Znosek przykrył się ciałem martwego rysia i tak przetrwał oględziny dziupli.\nNieprawdopodobnie odporny i wytrzymały na ból nawet nie jęknął. W końcu wiec się skończył, kmiecie bez podjęcia decyzji rozjechali się do zagród, a gdy ostatnie odgłosy ucichły, Znosek zsunął się z drzewa i na pół po omacku zaczął szukać drogi powrotnej. \\hRozdział 11\\h Tego samego dnia, kiedy na Żmijowym Uroczysku odbywał się wiec, Dziwa ze swą młodszą siostrą Żywią wybrały się do lasu na grzyby. Spotkały tam Jaruhę - starą kobietę, która potrafiła leczyć ziołami i przepowiadać przyszłość. Przestrzegła Dziwę, żeby nie szła na Kupałę, bo jak pójdzie to „krew się poleje”. Kiedy starucha gawędziła z siostrami, z lasu wyszedł Znosek, zakrwawiony i pokaleczony. Spłoszone dziewczyny uciekły, a Jaruha zajęła się opatrywaniem ran Znoska. Jedynie bólu odjąć mu nie chciała, bo - jak tłumaczyła - sama by go musiała wziąć. Domyśliła się też, że Znosek podsłuchiwał wiec i tam został postrzelony. \\hTom II\\h \\hRozdział I\\h Święto Kupały było najradośniejsze ze wszystkich pogańskich świąt: dzień zwyciężył noc, życie zwyciężyło śmierć. Wcześnie rano odbywała się rytualna kąpiel w rzekach lub jeziorach, a potem mężczyźni znosili\ndrzewo na stosy, które miały zapłonąć wieczorem, zwiastując najkrótszą noc w roku. Mimo przestróg Jaruhy Dziwa poszła na Kupałę przekonana, że nikt nie ośmieli się porwać jej spośród rodziny. Nie brała udziału w zabawach i tańcach, chodziła „chmurna i smutna”, a jej wrażliwa dusza pełna była złych przeczuć, obrazów pożogi i najazdów. Sambor, znając przepowiednię Jaruhy i wiedząc o miłości Domana do pięknej dziewczyny, czuwał z daleka nad bezpieczeństwem\nDziwy, aż panna ofuknęła go i kazała iść się bawić. Lecz i Sambor nie miał nastroju do zabawy - opuścił roztańczoną, rozśpiewaną gromadę i poszedł w las. W tym czasie Doman ze swymi parobkami nadjeżdżał, by porwać Dziwę. Pochwycili Sambora i związali, żeby nie mógł ostrzec dziewczyny ani jej braci. Więzy były na tyle mocne, że Sambor do rana mocował\nsię ze sznurami, nim się z nich uwolnił. Gdy w końcu dokonał tego, było już dawno po Kupale, ludzie porozchodzili się do domów. Tylko stara wiedźma, Jaruha, siedziała w lesie i od niej Sambor\ndowiedział się o porwaniu Dziwy przez Domana. Gdy wrócił do domu, zastał tam sądny dzień: kobiety płakały, mężczyźni kłócili się spychając winę jeden na drugiego. Niespodziewanie w sam środek zamieszania wkroczyła Dziwa ze straszną wiadomością, że zabiła Domana jego własnym mieczem, a potem uciekła. Wszyscy spodziewali się zemsty ze strony rodziny zabitego. Dziewczyna tego samego dnia postanowiła opuścić dom rodzinny i schronić się „na ostrowiu, na Lednicy, w chramie Nijoły”. Tam jako kapłanka miała strzec świętego ognia. Dziwa pożegnała się uroczyście z każdym kątem w domu i ruszyła w podróż. \\hRozdział II\\h Następnego dnia do zagrody (a właściwie dworu) Domana przybył Myszko i już na wstępie dowiedział się od parobka, że pan leży ranny, że „baba mu ranę szyje i ziołami zakłada” i że pewnie wkrótce umrze. Rzeczywiście w izbie Jaruha krzątała się przy chorym, a w powietrzu wisiała tajemnica. W końcu brat Domana, Duży, zdradził Myszkowi, że to Dziwa raniła młodzieńca, chociaż\nwstyd było przyznać się do tego. Dzięki wysiłkom Jaruhy Doman odzyskał przytomność na tyle, że Myszko mógł powiedzieć, po co przyjechał: przywiózł wiadomość, że Popiel zbiera drużynę, Niemców i Pomorców wezwał na pomoc i chce się rozprawić z kmieciami, którzy w takim wypadku muszą się zorganizować i bronić, bo inaczej Chwostek ich „w niewolniki obróci”. Doman obiecał swoją pomoc w tej sprawie, jak tylko wyzdrowieje, i Myszko pojechał dalej namawiać kmieci do oporu. Wieczorem jeszcze jeden gość przybył do Domanowej zagrody - Bumir, który namawiał Domana, aby opowiedział się po stronie księcia przeciwko kmieciom. Nie w smak była gospodarzowi ta przemowa, ale jawnie odmówić nie mógł, więc chytrze udał, że rana okropnie mu\ndokucza, zaczął wołać Jaruhę i w ten sposób wykręcił się od odpowiedzi. Bumir odjechał z niczym. Późnym wieczorem do chaty wcisnął się Znosek. Przyszedł trochę na przeszpiegi, ale więcej do Jaruhy, żeby mu opatrzyła rany i ulżyła w bólu. Gdy Doman się o tym dowiedział, wpadł we wściekłość i\nnajpierw kazał powiesić karła na dębie, ale potem ulitował się i darował mu życie, tylko kazał psami poszczuć z obejścia. Znosek zaprzysiągł mu zemstę. \\hRozdział 3\\h Na trzeci dzień Dziwa dotarła do świętej wyspy na jeziorze Lednicy i poprosiła Wizuna, kapłana i wróżbitę, o przytułek na wyspie. Powiedziała, że bardzo młodo ślubowała bogom, że jej powołaniem jest pilnowanie świętego ognia. Przyznała się również do zabójstwa (jak sądziła) Domana. Ta ostatnia wiadomość\nwywarła straszne wrażenie na Wizunie, ponieważ kochał Domana jak syna. Był też pewien, że Dziwa nie wytrzyma długo w chramie i wróci do świata. Pozwolił jej jednak zostać i razem z innymi kapłankami pilnować świętego ognia. Całe dnie spędzała teraz w mrocznym chramie, oczy ją piekły od dymu, nuda dobijała. Dziewczyna szybko przekonała się, że nie o takim życiu marzyła. Dziesiątego dnia pobytu Dziwy na wyspie do chramu przypłynął Popiel żądając wróżby. Dziwa wzbraniała się, że wróżyć nie umie, ale stara Nania kazała jej spełnić żądanie księcia. Upoiła dziewczynę ziołami mającymi narkotyczną moc, okadziła dymem i na pół przytomna Dziwa przepowiadała Chwostkowi przyszłość: wszędzie widziała krew, trupy i ogień, przewidziała spalenie grodu, najazd obcych wojsk i wojnę domową. Popiel za taka wróżbę chciał ją zbić rózgami i zamknąć w lochu, a chram spalić, ale Wizun wytłumaczył mu, że to bogowie mówili, nie dziewczyna, i że nie w mocy knezia jest wszczynanie wojny z\nbogami. Wściekły Popiel szedł do łodzi, na brzeg wyspy, ale musiał się przedzierać przez tłum niechętnych ludzi, którzy słyszeli jego groźby pod adresem świątyni i złorzeczyli mu. Przeprawa na drugi brzeg\njeziora okazała się tymczasem niemożliwa, ponieważ rozpętała się straszna burza z gradem i piorunami, jakby bogowie chcieli ukarać Popiela za to, że ich znieważył. Dopiero wieczorem książę wsiadł do\nłodzi i odpłynął do grodu. \\hRozdział 4\\h Już po północy wściekły i przemoczony Popiel powrócił do grodu. Brunhilda jeszcze nie spała czekając na męża. Książę postanowił, że zaraz następnego dnia wyśle Hadona na dwór teścia, by Sasi przyszli pomóc mu rozprawić się z kmieciami, ale po krótkiej naradzie z żoną zdecydowali, że Hadon pojedzie natychmiast, trzymając swą wyprawę w głębokiej tajemnicy. Następnego dnia w południe przyjechała do księcia delegacja kmieci, żupanów i władyków. W ich imieniu przemówił Myszko: proponował księciu zgodę i wspólne ustalenie najważniejszych praw. Chwostek, już nieco podpity, przyjął ich pogardliwie i wyniośle, a kiedy kmiecie zaczęli wyliczać\nswoje krzywdy, rozkazał pachołkom związać ich i zakuć w dyby. Usłyszawszy ten rozkaz Myszko po prostu rzucił się na Popiela i byłby może zabił go na miejscu, ale księżna nadbiegła z nożem w ręce i zaatakowała go. Oprzytomniała służba rzuciła się na kmieci i\ndoszło do zaciętej walki na placu przed dworem Popiela. Kmiecie, broniąc się, wycofali się poza obręb zabudowań i przedostali przez groblę na brzeg jeziora. Przewodził im Myszko, który wywinął się z\nrąk Brunhildy, ale któremu szyja jeszcze silnie krwawiła. Za to, że pachołkowie pozwolili uciec kmieciom, Popiel kazał ich wychłostać, ale później, za radą żony - ugościł ich mięsem i piwem, aby\nzałagodzić swój poprzedni wybuch i na nowo zjednać sobie ludzi. Mądra Brunhilda rozumiała, że po bójce z kmieciami sytuacja stała się groźna. Rozzłoszczony lud mógł uderzyć na gród, nim Sasi nadciągną z pomocą. Łatwo przyszło jej przekonać męża, że należy pojednać się z krewnymi, ze stryjami i synowcami, żeby przeciągnąć ich na swoją\nstronę i zapobiec ich połączeniu się z kmieciami. W tym celu należało wypuścić Leszka z lochu i odesłać go do ojca - knezia Miłosza, uprzednio przekonawszy młodego człowieka o tym, że jego oślepienie zostało spowodowane nadgorliwością sług, a nie poleceniem Popiela. Pani sama podjęła się rozmawiać z Leszkiem i\nposzła po niego do lochu. Leszka wyprowadzono z więzienia, dano mu dobrze jeść i pić, ubrano w piękne szaty i w eskorcie dwóch konnych odesłano na dwór Miłosza. Potajemnie Brunhilda wyprawiła swojego posłańca - pachołka Muchę - do stryjów Popiela z zaproszeniem, by szybko przyjechali na dwór dla pojednania się i radzenia już nie o obronie księcia, ale całego\nrodu, który mógł paść ofiarą kmiecej nienawiści. \\hRozdział 5\\h Nazajutrz od rana trwały w grodzie przygotowania do obrony: umacniano wały, przeglądano zapasy, dziewczętom kazano obserwować okolicę, czy się gdzieś wróg nie pokaże. Ale dzień mijał spokojnie, nie licząc wiadomości o złapaniu Hadona przez kmieci, którą to nowinę przyniósł pastuch Popielowi. Tymczasem oślepiony Leszek dotarł do domu rodzinnego ku radości, ale i rozpaczy rodziców - na widok okaleczonego okrutnie syna przeżywali straszny ból i utwierdzali się w swej nienawiści do Chwostka.\nLecz stary Miłosz nie pragnął już zemsty - jedynie spokoju. Nie chciał też łączyć się z kmieciami przeciwko Popielowi, bo mimo wszystko byli rodziną. Kilka dni później przybyli do Miłosza jego bracia: Mściwój i Zabój; chcieli dowiedzieć się, czy Miłosz pojedzie z nimi do grodu na zaproszenie Popiela. Starzec zdecydowanie odmówił, ale oni\npostanowili jechać. Na dworze Popiela przyjęto wystawnie i stryjów i ich synów. Rozmowa toczyła się przy suto zastawionym stole. Popiel chciał koniecznie wiedzieć, czy stryjowie połączą się z nim przeciwko kmieciom. Usłyszał, że nie pójdą ani z nim, ani z kmieciami przeciwko\nswojemu rodowi. Gdy mężczyźni dyskutowali, Brunhilda pilnowała napełniania kubków miodem... Otruła stryjów i kuzynów męża: kiedy się zorientowali, że piją truciznę - na ratunek było już za późno. Skonali w strasznych męczarniach, a dla większego pohańbienia Popiel nie pozwolił spalić ich zwłok na stosie, tylko kazał\npogrzebać je w dole wykopanym w ziemi. \\hRozdział 6\\h Jeden z ludzi Mściwoja - Żuła - zdołał uciec z pogromu. Pojechał wprost na dwór Miłosza, aby donieść o zbrodni Popiela. Wzburzony Miłosz kazał rodzinie ukryć się w lesie, a sam z dziesięcioma zbrojnymi podążył na Lednicę, gdzie już zbierali się kmiecie. Dyskusjom i naradom nie było końca. Jak zwykle zdania były\npodzielone: Myszkowie krzyczeli, że czas uderzyć na Chwostka, Bumir dowodził, że kmiecie są zbyt słabi, by zdobyć gród, Miłosz wzywał do opamiętania i do wybrania dowódcy, bez którego trudno\nprowadzić jakąkolwiek wojnę. W końcu zgodzili się oddać dowództwo Myszkowi, „którego już Krwawą Szyją nazywano”. Wojny jednak tymczasem nie wszczynano, bo Myszkowie liczyli, że może uda się pochwycić Popiela na polowaniu i zabić bez większego rozlewu krwi. Wszyscy w spokoju rozjechali się do domów, tylko\nBumir podążył wprost na dwór książęcy z wiadomością, że kmiecie przestraszyli się potęgi Popiela i nie zaatakują grodu. \\hRozdział 7\\h Zgodnie z przewidywaniami Myszków Popiel nie wytrzymał długo zamknięty w grodzie i kilka dni później wybrał się na polowanie. Najpierw jednak wysłał służbę, by sprawdziła, czy w lasach nie ma jakiejś zasadzki. Smerda powrócił z wiadomością, że wszędzie jest spokojnie i bezpiecznie, więc Chwostek w otoczeniu drużyny\nwyruszył na łowy. Na leśnej polanie spotkali Jaruhę, która ostrzegła księcia przed zasadzką urządzoną przez Myszków. Ale oni też nie dali się wyprowadzić w pole. Zwiadowcy donieśli, że Popiel jest na polanie i Myszkowie otoczyli knezia z drużyną. Doszło do krótkiej walki; Popielowi udało się uciec w towarzystwie wiernego Smerdy. Przez jakiś czas błąkali się po leśnych ostępach, aż w końcu doszli w pobliże zagrody Piasta i Smerda zdecydował się poprosić kmiecia o pomoc, licząc na to, że nie zostaną rozpoznani. Piast przyjął ich gościnnie - jak kazał obyczaj - nakarmił, napoił i zaprosił na nocleg. W chwili, kiedy gospodarz przyrzekał gościom bezpieczeństwo, Myszkowie zastukali do drzwi chaty. Byli przekonani, że Chwostek uciekł i chcieli tylko napoić konie i sami się napić. Piast dał wody\nkoniom, Myszkom - miodu i spokojnie czekał, aż odpoczną i odjadą. Po odjeździe Myszków wypuścił ściganych z komory. Popiel dziękował Piastowi za uratowanie życia. Kmieć, który rozpoznał przybyszy,\npowiedział, że „nie z miłości to uczynił” ale dlatego, że „gości bogi zsyłają”, a kiedy wszyscy pójdą przeciw kneziowi - dołączy do nich. \\hRozdział 8\\h Nazajutrz do chaty Piasta zawitali następni goście: byli to dwaj przybysze z dalekiego kraju, posługujący się językiem nie-lechickim, ale brzmiącym swojsko i zrozumiale. Poprosili o gościnę i nocleg, której Piast chętnie udzielił. Po posiłku długo rozmawiali o nowej wierze symbolizowanej przez krzyż. Wieści o niej już wcześniej docierały do kraju Lechitów, więc Piast z zainteresowaniem słuchał opowieści mężczyzn. Wieczorem wyszli przed chatę, skąd dostrzegli ogniste wici - znak, że kmiecie wypowiedzieli Popielowi wojnę. Piast trochę się tym zmartwił, bo nazajutrz jego siedmioletni syn miał obchodzić postrzyżyny. Lękał się, że uroczystość nie wypadnie godnie, gdyż ludzie zajęci wojną nie będą mieli czasu ani ochoty świętować. Ale pomylił się w swoich przypuszczeniach. W dzień postrzyżyn zjechało się tak wielu gości, że mimowolnie stali się przyczyną następnej troski Piasta i Rzepicy: czy wystarczy jedzenia, aby wszystkich godnie przyjąć? Koło południa podwórko\npełne było ludzi. Przyprowadzono biało ubranego malca, który rzucił się ojcu do nóg; Piast podniósł go, pokropił wodą ze źródła a następnie nożycami przyciął mu trochę włosów nad czołem. Młodszy z\nobcych przybyszów ochrzcił chłopca nadając mu piękne imię Ziemowid. Potem śpiewano stare pieśni związane z obrzędem. W końcu Piast wziął syna za rękę i poprosił wszystkich, by poszli z nimi na cmentarz, pokłonić się duchom przodków. Była już późna noc, gdy ostatni biesiadnicy opuścili gościnną chatę Piasta. \\hRozdział 9\\h „W tym miejscu, gdzie się na ostrów Lednicę przeprawiali pielgrzymi do chramu idący, na wzgórzu nad jeziorem stało chat kilka, między którymi najprzedniejszą była zdunowa chałupa Mirsza.” Mirsz robił najpiękniejsze gliniane naczynia; był człowiekiem zamożnym i mądrym. Miał uroczą piętnastoletnią córkę - Milę. Pewnego dnia, już po Kupale, zdun siedział nad brzegiem jeziora pod swoja ulubioną wierzbą, gdy nadjechało kilku konnych. Był to Doman z czeladzią. Zaczęli rozmawiać i stary obdarował Domana kilkoma miseczkami glinianymi, które miał postawić w chramie. „W chramie Nii siedziała przed ogniem Dziwa.” Gdy ujrzała Domana u wejścia padła zemdlona. Przywykła do myśli, że Doman nie żyje i „zdało jej się, że wilkołakiem czy upiorem na świat powracał”. Kiedy odzyskała przytomność, Doman wyjaśnił, że przyjechał specjalnie do niej: chciał ją zobaczyć i pokazać, że żyje. Długo rozmawiali: Dziwa tłumaczyła się ze zranienia Domana, on próbował ją przekonać, że życie bez ludzi, w chramie, jest niewiele warte. Mówił też, że ją\njedną kocha i żadna inna mu się nie podoba. W dziewczynie drgnęło serce, ale nie chciała się przed sobą przyznać do ziemskiej miłości. Wizun uradował się bardzo na widok Domana i poradził mu, aby zrezygnował z zabiegania o Dziwę: skoro ona go nie chce, niech znajdzie sobie równie piękną i miła dziewczynę i zapomni o tej, która\nślubowała bogom. Wracając z Lednicy Doman zatrzymał się na noc u Mirsza, gdzie poznał Milę. Dziewczyna zakochała się w nim od pierwszego wejrzenia. Spodobała się też Domanowi: była urocza, wesoła, strojna. Następnego dnia Doman znów popłynął na Lednicę, a wracając zatrzymał się w chacie Mirsza. Tymczasem Mila spotkała się z Jaruhą i kupiła od niej garść lubczyku za srebrny guz od sukni. Zaprawiła miód lubczykiem i podała napój Domanowi przy kolacji. Teraz była pewna, że ją pokocha.\nTrzeciego dnia Doman nie pojechał ani na wyspę, ani do domu. Siadł nad brzegiem jeziora i rozmyślał. Wieczorem uzyskał zgodę Mirsza na przysłanie swatów. Tego samego dnia wokół jeziora zapłonęły wici. \\hRozdział 10\\h Niespodziewanie na dworze Popiela zjawili się jego synowie. Rodzice natychmiast odesłali ich z powrotem do dziadka: wojna groziła lada chwila. W ostatnim momencie udało się wyprawić chłopców. Zaledwie panicze wyjechali, kmiecie zaatakowali gród. Szybko zdobyli dwór, który puścili z dymem. Rozłożyli się obozem na pogorzelisku. Popiel z żoną i pachołkami schronił się do potężnej wieży pewny, iż tam bez trudu przetrzyma oblężenie i doczeka się pomocy od Sasów. Bumir próbował przekonać Myszków, żeby puścili Popiela wolno, skoro już spalili mu gród, pobili ludzi i zrabowali skarby. Ale kmiecie nawet słyszeć o tym nie chcieli. Innych z rodu Leszków zostawili\nw spokoju, nie szukali zemsty na całej rodzinie, lecz Chwostek musiał zginąć za wszystkie nieprawości i okrucieństwa, których się dopuścił. Tymczasem w wieży panowały straszliwe warunki: ranni w czasie walki poczęli umierać; na ciasnej przestrzeni zgromadzono zbyt wielu ludzi, było duszno, głód zaczął zaglądać w oczy oblężonym. Brunhilda - do końca wierna swoim praktykom - wytruła\nczęść ludzi, a pozostali przy życiu wyrzucali trupy przez okna. Trzeciego dnia oblężeni poprosili o rozpoczęcie układów i wszyscy myśleli, że Popiel się podda. Ale kiedy najmłodszy z braci Myszków\npodszedł pod okno, zrzucono na niego ogromny głaz i w ten sposób pozbawiono go życia. Zaciekłość oblegających wzrosła. Nocą do wieży przekradł się Znosek. Stróż dostrzegł go, jak wspinał się do okna i puścił strzałę tak celnie, że przebiła karłowi gardło. Zdołał jeszcze dostać się do środka i zmarł u nóg Brunhildy. Dziesięć dni trwało oblężenie wieży. W końcu zaniepokojeni niezwyczajną ciszą Myszkowie, przy zachowaniu wszelkich środków ostrożności, weszli do środka. W wieży leżały same trupy: część ludzi została wybita, część otruta; prawdopodobnie również Popiel i Brunhilda wypili truciznę, kiedy sprawa przyjęła beznadziejny obrót. \\hTom III\\h \\hRozdział 1\\h „Na spustoszonym grodzie Chwostkowym zwołano wielki wiec kmieci o następnego miesiąca pełni”. Zapraszano również Piasta, ale wymówił się: „...jam ubogi człek i przodować nie chcę, bo się na siłach nie czuję”. Na wiecu po raz kolejny kmiecie nic nie uchwali. Chcieli nawet losy rzucać, ale i temu rozwiązaniu się sprzeciwiono. Przez kilka następnych dni Dobek, Doman i inni kmiecie prosili i namawiali Piasta, żeby wziął udział w wiecu. Mimo że był ubogi i skromny, wszyscy go szanowali, uważano go za człowieka mądrego i\nrozważnego, polegano na jego zdaniu. On stale odmawiał tłumacząc, że skoro zgody nie ma, to on jeden sam nic nie poradzi. „Wiec (...) rozszedł się z niczym lub gorzej jeszcze, bo ci, co nań przybyli druhami, popowracali wrogami, w sercu z żalem i z nienawiścią.” Przed żniwami zwołano kolejny wiec. Przybył na niego Wizun z Lednicy i przyniósł kmieciom słowa wyroczni: „Wybierzcie pokornego!”, „Wybierzcie małego!”, „Wybierajcie ubogiego!”. Lecz tym razem obrady przerwała pewna już wiadomość przyniesiona przez posłańca, że synowie Popiela „z Pomorcami i Kaszubami a Niemcy” idą na kmieci i że przeszli już puszczę na granicy. Przywództwo nad przygotowaniami do obrony i nad wojskiem objął Dobek, a wobec powagi sytuacji nikt się temu nie sprzeciwił. Zaraz zorganizował ludzi w drużyny, a najsprytniejszych wysłał na zwiady. \\hRozdział 2\\h Zwiadowcy wrócili z wieścią, że Niemcy są tak blisko, iż można ich podpatrzeć i podsłuchać, co też kmiecie uczynili, ale nie byli w stanie obliczyć sił przeciwnika. Z pewnością najeźdźców było wielu i mieli znacznie lepsze uzbrojenie niż Polanie. Tam,\ngdzie przeszli „zostawała po nich pustynia i zgliszcza”: kobiety i młodzieńców zabierali w niewolę, kmieciów wieszali, palili zagrody, brali łupy. Dobek - w obawie, że w otwartym polu nie wytrzymają przewagi wrogów - postanowił napaść na wroga nocą, kiedy zmęczeni marszem, syci i pijani nie będą się spodziewali ataku. Plan był dobry i powiódł się w zupełności. Z pogromu uratowała się zaledwie garstka starszyzny z Leszkiem i Pepełkiem (synami\nPopiela) na czele. Wielka radość zapanowała w obozie Polan. Zdobyli wiele cennej broni i inne łupy, pobrali jeńców. Wśród nich znalazł się też Hengo - handlarz i szpieg. Ludek - syn Wisza - rozpoznał\ngo, ale nie pozwolił, by Niemca powieszono. Zabrał go do swojej zagrody jako niewolnika. Dwa dni Polanie ucztowali i świętowali a trzeciego postanowili udać się za wojskiem niemieckim choćby i za granicę; wyrzucić ich z kraju raz na zawsze. Tak więc główne siły pociągnęły pod dowództwem Dobka na zachód, a Ludek odprowadzał jeńców w głąb kraju i rozdzielał po zagrodach, gdzie\nmieli pracować. Znaczniejszych kmieci (Myszków i innych) zaniepokoiło zwycięstwo Dobka. Obawiali się, że teraz sięgnie po władzę, a to im było nie w smak. Coraz częściej wspominali słowa wyroczni, aby wybrać „pokornego, małego i ubogiego”; takiego, który wdzięczny będzie za wyniesienie do godności kneziowskiej. Coraz liczniejsi kierowali wzrok na Piasta. \\hRozdział 3\\h Huczne były zaślubiny Domana z Milą. Stary Mirsz przygotował wystawną ucztę, a pan młody przywiózł bogate podarki dla narzeczonej. Goście bawili się całą noc. O świcie uroczysty pochód państwa młodych i gości weselnych ruszył na\nuroczysko, pod święte dęby, gdzie ojciec pobłogosławił młodej parze; „wylano bogom ofiarę, odpędzono czary i uroki” i cały orszak ruszył z powrotem do domu. Teraz Mili obcięto warkocze, a założono czepek na głowę. Panna młoda trochę popłakała, bo tak wypadało, ale naprawdę była bardzo szczęśliwa. Zabawy i tańce\ntrwały cały następny dzień i noc. O świtaniu z krzykiem wpadła Jaruha - nawała Pomorców zmierzała wprost na weselną chatę. To Leszek i Pepełek, którym udało się wyjść cało z pogromu ciągnęli na czele obcego wojska na swój ojczysty kraj, by pomścić śmierć ojca i upomnieć się o prawa do tronu kneziowskiego. Zaskoczeni,\nnieprzygotowani weselnicy ani myśleli się bronić, ani ta obrona nie miała sensu - garstka przeciwko tłumowi uzbrojonych napastników. Jedynym wyjściem była ucieczka. Doman złapał żonę, przerzucił ją\nprzed sobą przez koński grzbiet i puścił się galopem. Najeźdźcy rozdzieli się; część mordowała i łupiła w - do niedawna weselnej - zagrodzie; część rzuciła się w pogoń za Domanem i Milą. Dogonili ich szybko: Domana poranili, Milę zabili oszczepem. Znęcano się potem, za zezwoleniem synów Popiela, nad rannym Domanem, a wieczorem poprowadzono go związanego na brzeg jeziora, do reszty jeńców. Kiedy zapadły ciemności, Doman zsunął się do jeziora i\n- mimo pęt na rękach - popłynął na wyspę. \\hRozdział 4\\h Ledwie dopłynął. Wizun wszedł w wodę i wyciągnął na brzeg osłabłego Domana. Zaraz zajęli się nim serdecznie, ułożyli na łożu, opatrzyli rany, napoili ziołami aż zasnął twardym snem. Również Jaruha dopłynęła na wyspę w starym czółnie, a chwilę później przybił do brzegu jeden z parobków, któremu udało się uniknąć rzezi. Przywiózł pewną wieść, że Pomorcy nie będą zdobywać Lednicy;\ncofnęli się w lasy. Przez kilka dni Doman ciężko chorował, ale powoli wracał do zdrowia. Dziwa go unikała, bała się rozmowy, bała się zostać z nim sam na sam. Tymczasem on znowu poczuł się gorzej, a i stary Wizun rozchorował się tak, że Dziwa musiała teraz\nopatrywać dwóch chorych. Wścibska jak zwykle Jaruha wszędzie wsadzała swoje trzy grosze. Korzystając z tego, że Doman sam leży w chacie, poszła do niego porozmawiać o Dziwie i przekonać go, że może dziewczynę i z chramu\nwziąć, byleby złożył odpowiedni okup. A potem poszła do Dziwy i pod pozorem pomocy przy wiązaniu ziół opowiedziała jej bajkę o królewnie, która się ukrywała przed królewiczem, dopóki nie zrozumiała,\nże jest jej przeznaczony. Wtedy Dziwa po raz pierwszy pomyślała, że jej przeznaczeniem jest ślub z Domanem. \\hRozdział 5\\h W kraju panował nieład i zamieszanie: Leszek i Pepełek raz po raz z Pomorcami i Kaszubami wpadali w granice, palili i niszczyli. Kmiecie ciągle się zwoływali na wiece, „radzili, swarzyli i z niczym precz jechali. Knezia sobie wybrać nie umieli.” Pewnego dnia wieczorem, gdy kolejny wiec na Chwostkowym grodzisku kończył się na niczym, zjawiło się niespodziewanie dwóch mężczyzn. Byli to ci sami przybysze z dalekiej krainy, którzy gościli u\nPiasta na postrzyżynach jego syna. Wysłuchali, co im gromada ma do powiedzenia i poradzili, aby wybrali człowieka spośród siebie, małego i ubogiego. Podpowiedzieli, że Piast jest właśnie taki: ubogi,\npokorny, mały. Jakby nagle wszystkim otwarły się oczy: „Piastun! - zawołali. - Piastun!”. Część kmieci pojechała do chaty Piasta, gdzie zjawił się i Doman powracający z Lednicy. Całą noc trwały rozmowy, dyskusje i narady. Rankiem Piast zabrał kobiałkę i chciał cichcem wynieść się do lasu,\nale podpatrzono jego manewr i niemal siłą zabrano na wiec. Tu jednogłośnie okrzyknięto Piasta kneziem. Ale on się tak przestraszył wyboru, że dopadł konia i - zanim się wyborcy zorientował - skoczył w las. Schował się tak dobrze, że sześć dni go szukali i pewnie by nie znaleźli, gdyby nie pomoc\nJaruhy, która wskazała kmieciom kryjówkę Piasta. Już bez wielkich oporów dał się zaprowadzić na wiec, ale w dalszym ciągu wzdragał się przed przyjęciem władzy: rozumiał ją jako wielką\nodpowiedzialność i bał się - wiedział „co czyni w ubóstwie swoim”, ale nie wiedział jaki się stanie, gdy poczuje władzę i moc. I znów nadeszło dwóch gości z dalekiej krainy. Pobłogosławili Piasta jako sprawiedliwego i uczciwego człowieka. Następnie młodszy z nich nałożył Piastowi na głowę kołpak kneziowski, uczyniwszy nad nim wcześniej znak krzyża. Teraz już nie było odwrotu. Piast objął władzę. Przede wszystkim trzeba było szykować naród do wojny z Leszkiem i Pepełkiem, którzy coraz śmielej najeżdżali granice. Rozesłano zaraz wici po kraju zwołując wszystkich, aby stawili się u swoich\nwojewodów (dowódców większych oddziałów wojskowych). Wieczorem w chacie Piasta odbyła się uczta, przede wszystkim dzięki temu, że kmiecie dowiedziawszy się o wyborze, poznosili do jego zagrody co\nktóry miał do jedzenia i picia. Rozesławszy wici weselono się do rana. A po kilku dniach nad jeziorem zebrało się prawie tysiąc młodzieży, którą szkolono wojskowo, szykując się do ostatecznej rozprawy z Niemcami. \\hRozdział 6\\h Miłosz, stryj Popiela, zamknął się przed światem w swoim grodzie. Znalazł oślepionemu Leszkowi żonę - zaledwie piętnastoletnią Biełkę i żył nadzieją, że doczeka się wnuka. Dni płynęły cicho i\nspokojnie; jedynie straże na wałach zostały na wszelki wypadek podwojone. Jednego z pierwszych dni po obiorze Piastuna do wrót grodu Miłosza zastukało dwóch nieoczekiwanych i niemile widzianych gości: Leszek i Pepełek, synowie Popiela. Przyszli zmusić stryja, by szedł z nimi i pomógł im odzyskać władzę. Straszna, bo długo tłumiona wściekłość zawrzała w sercu Miłosza: oto stali przed nim synowie mordercy i kata jego synów; młodzi i\npiękni, podczas gdy jedno jego dziecko już dawno spoczywało w mogile, a w drugim, ślepym, ledwo tliło się życie. Rozkazał obydwóch związać i wrzucić do lochu. Ale nie miał odwagi wydać rozkazu zamordowania młodzieńców: była to jego krew, krew Leszków i cały wzdragał się na myśl o popełnieniu zbrodni, jaką by była egzekucja młodych i zdanych na jego łaskę\npotomków rodziny. Gdy Miłosz bił się z myślami, „do wrót się gwałtownie dobijać poczęto” i wołać o oddanie knezi. To przyboczna drużyna Leszków żądała uwolnienia swoich panów. Wkrótce nadciągnęła reszta wojska i rozpoczęło się oblężenie grodu. W nocy pojedynczy ludzie z wojska Leszków przekonali niektórych spośród czeladzi Miłosza, żeby go zdradzili i rano otwarła wrota. Miłosz był surowy, a życie na jego dworze „nędzne i nieznośne”, więc znalazła się grupka zdrajców. Rano wpuścili oblegających, którzy najpierw uwolnili Leszka i Pepełka, a potem na podwórzu rozpoczęła się rzeź: synowie Popiela nie mieli żadnych skrupułów, zabito starego Miłosza i jego żonę, ślepego Leszka, Biełkę przyprowadzono w ofierze zwycięzcom. Dwór został doszczętnie ograbiony. Jednego tylko nie przewidzieli młodzi kneziowie: po tym uczynku reszta rodu Leszków, dotąd wspierająca w imię solidarności rodowej ich działania, teraz odwróciła się od nich. Zabrali swoich ludzi i\nodjechali do domów; Leszek i Pepełek zostali tylko z garstką Niemców, opuszczeni przez swoich. \\hRozdział 7\\h Gdy wybierano się na wyprawę przeciwko Niemcom, Piast kazał zgromadzić niewolników wziętych w poprzedniej bitwie w grodzie nad Gopłem i otoczyć strażami, aby nie uciekli i nie donieśli wrogowi o sile\ni zamiarach Polan. Wśród jeńców znalazł się Hengo, który dopóty prosił Piasta, żeby mu pozwolił zostać u siebie w chacie, tak długo przysięgał, że nie ucieknie, aż kneź się zgodził i zostawił Henga w zagrodzie. Sprytny\nNiemiec wszędzie się wciskał, słuchał co ludzie mówią, służył ochoczo radą i pomocą w ten sposób zjednując sobie zaufanie. Potrafił ostrzyć noże i miecze jak nikt; potrafił też oprawić na nowo\nzłamane i utrzymać broń w czystości. Dobek, przybywszy po rozkazy do Piasta, zorientował się w umiejętnościach Hengi i zaczął nalegać na knezia, by pozwolił mu zabrać Hengę do siebie, bo potrzebował kogoś, kto tak dobrze potrafi dbać o\nbroń. Piast pozwolił i Dobek z Hengą odjechali. Niemiec szybko wkradł się w łaski nowego pana, licząc na to, że swoim sprytem i wymową nakłoni go do zdrady. Nie wiedział, że Dobek przejrzał jego grę i specjalnie go zachęca do rozmów i opowiadań o\nniemieckich wspaniałościach, by tym łatwiej zorientować się w jego zamiarach. Kiedy Hengo już wprost zaczął nakłaniać do zdrady i ucieczki do Niemców, Dobek udał, że przychyla się do jego pomysłu. Po\nnaradzie z Piastem postanowił jechać choćby po to, żeby zbadać siły i zamiary wroga. Po kilkudniowej podróży przez lasy Dobek wraz z Hengą znaleźli się w obozie Leszków. Tu Dobek wysłuchał cierpliwie narzekania młodych kneziów na niewdzięczność narodu, a potem ich obietnic: jeżeli namówi do zdrady swoich krewnych i uderzy na tyły wojska polskiego podczas bitwy\ndostanie „ziemi wiele, władzę, namiestnictwo, skarby znaczne”, a na dodatek pannę z niemieckiego rodu ze sporym posagiem. Teraz kazano mu wracać do kraju i przeciągać kogo się da na stronę Leszków. W Dobku krew się gotowała, ale zachował spokój. U Leszków\nspędzili zaledwie jeden dzień, lecz Dobek zdołał się przyjrzeć wszystkiemu, co go interesowało: ludziom, uzbrojeniu, organizacji. Wcześnie rano ruszyli z powrotem do kraju Polan. Teraz Dobek mógł dokonać zemsty na Hendze i zrobił to w sposób wyjątkowo okrutny: pod starym dębem rozpalił wielkie ognisko i uwiesił nad nim nieszczęsnego Niemca, podwiązanego pod pachy, tak, żeby się nie udusił, ale powoli palił żywcem w\npłomieniach. Dobek pognał konia - spieszno mu było znaleźć się wśród swoich. Natychmiast po powrocie zdał sprawę Piastowi z tego, co zobaczył we wrogim obozie. Zorganizowane, wyćwiczone, karne wojsko Piasta ruszyło ku granicy, na wojnę z Niemcami. \\hRozdział 8\\h W piękny, jesienny dzień, w dolinie nad Lednicą doszło do stanowczej rozprawy między Leszkami a kmieciami. Piast stał w otoczeniu sześciu wojewodów: Ścibora, „który lud prowadził od Warty”; Nagiego, mimo podeszłego wieku niecierpliwie rwącego się do walki; „za nim stał Luty, Międzyrzeczan wiodący”; „czwartym był Bolko Czarny”; „z drugiej strony stał Myszko zwany Kulikiem” i Poraj - najmłodszy z nich. Tuż przed bitwą do obozu Piasta dotarł Wizun przynosząc wojom wróżbę wyroczni: „wroga czeka zguba”. W końcu dwa wojska ruszyły na siebie i doszło do starcia. W trwającej cały dzień krwawej i zaciętej bitwie Polanie pokonali Niemców. Wieczorem, zmęczeni zasiedli przy ogniu. Uradzili, aby dwóch wojewodów wysłać w pościg za niedobitkami Leszkowych wojsk, a w miejscu, w którym bogowie dali im tak znaczne zwycięstwo założyć gród i nazwać go Kneźnem. Dobek - głównodowodzący wojskiem - został ranny w czasie bitwy i Doman oraz Sambor czółnem przewieźli go na wyspę do chramu, by Wizun mógł opatrzyć ranę. Ale naprawdę i Domanem i Samborem powodowała\nchęć ujrzenia Dziwy. Wizun orzekł, że ranę Dobka wystarczy przemyć wodą ze świętego źródła i powinna się zagoić. Po wodę poszła Dziwa, a Doman wymknął się za nią. Przekazał jej pozdrowienia od brata,\nale dziewczyna była wyraźnie speszona i jak najszybciej powróciła do chaty Wizuna, gdzie było dużo ludzi. Szybko obmyła ranę chorego i znikła cicho i niepostrzeżenie. Doman został, bo wszyscy\notoczyli go kołem pytając o przebieg bitwy, o czym musiał obszernie opowiedzieć. Rankiem spotkał się jeszcze z Dziwą i wprost zapowiedział, że ją porwie z chramu. „Musi być moją” - myślał odpływając z wyspy. \\hRozdział 9\\h Piast postanowił odłożyć założenie stolicy na później, a ponieważ wojsk wysłanych w pościg za uciekającym niedobitkami Niemców nie było widać, postanowił pójść na Pomorze „i na Leszki”, aby więcej nie występowali przeciwko Polanom. Zaledwie ogłosił swoją wolę, gdy na wzgórzu pojawił się orszak zbrojny, złożony z kilkunastu ludzi. To Bumir w imieniu Leszków przyjechał prosić o\npokój i zgodę. Wkrótce przed Piastem mieli stanąć synowie Popiela, by pogodzić się z kmieciami. Piątego dnia po wizycie Bumira nadciągnął orszak Leszka i Pepełka. Młodzi kneziowie przybyli skromnie ubrani, bez oznak władzy. Wszyscy zasiedli w kole, by radzić o pokoju. I znowu pojawili się dwaj\nmężczyźni, ci, którzy byli na postrzyżynach Ziemowida i przy wyborze Piasta. I znowu młodszy z nich przemówił zachęcając do zgody, a mówił tak przekonująco, że wkrótce wszyscy się zgodzili na\nzawarcie pokoju. Złożyli uroczystą przysięgę „na kamień w wodę” rzucając kamyki do jeziora ze słowami: „Jak kamień w wodę niech przepadną w niepamięć waśnie i nieprzyjaźnie nasze! Jak kamień w wodę!”. A potem świętowali zawarcie pokoju. Wreszcie nadszedł uroczysty dzień założenia nowego grodu. Piast ujął w dłonie pług zaprzężony w dwa czarne woły i zaorał pierwszą skibę wyznaczającą granice nowego grodu, a potem po kolei orali wojewodowie i starszyzna na znak, że wszyscy budują stolicę i\nkażdy daje jej cząstkę swej pracy i siły. „A było obyczajem prastarym, iż dla odegnania złych duchów ofiarą, domy, dwory i chaty zawsze na głowę zakładano”, czyli zabijano w ofierze zwierzę lub... niewolnika. I tym razem dwunastu jeńców niemieckich miało zostać złożonych w ofierze, ale w zaoranej ziemi już bielały jakieś kości i Wizun orzekł, że nie\ntrzeba nowej ofiary. Tym sposobem Kneźno nie powstało na ludzkiej krwi i krzywdzie. Nadszedł błogosławiony czas pokoju, budowy, krzątania się wokół dobytku. Doman w końcu zdecydował się na porwanie Dziwy. Przypłynął na wyspę i wieczorem spotkał Dziwę idącą samotnie brzegiem jeziora. Bogowie mu sprzyjali: zaczęła cofać się w kierunku, gdzie stały naszykowane czółna. Doman zaniósł dziewczynę do łodzi,\nktóra natychmiast odbiła od brzegu. I chociaż panna popłakiwała trochę, to przecież nie opierała się temu, co uważała za swoje przeznaczenie. Doman zawiózł ją do chaty rodziców, by stamtąd uroczyście wyprowadzić ją jako swoją żonę.",
        "Author": "Hans Christian Andersen",
        "ReleaseDate": "1835",
        "Genre": "Bajka, Książki dla dzieci"
    },
    {
        "title": "Król Edyp",
        "content": "\\hStreszczenie szczegółowe\\h Był bardzo ciepły dzień w obozie w Auschwitz. Kierownik obozu zorganizował apel. Zamierzał na nim ukarać więźniów, którzy próbowali ucieczki z obozu. Wszyscy zostali ustawieni między barakami. Wyglądali strasznie: wygłodzeni, wisiały na nich postrzępione ubrania, na nogach mieli zniszczone buty. Stali na pełnym słońcu. Nie mieli dostępu do wody ani jedzenia. Nie wolno im się było ruszyć. Była to forma odpowiedzialności zbiorowej. Pod wieczór pojawił się zastępca komendanta obozu Karl Fritzsch, a razem z nim Gerhard Palitzsch –  funkcjonariusz SS. Towarzyszący im esesmani byli zadbani, ich mundury czyste, buty wypolerowane. To Fritzsch miał zdecydować, co dalej z więźniami. Długo jednak milczał, wyrażając w ten sposób swoją pogardę dla więźniów. Wskazał w końcu dziesięciu więźniów, który mieli zostać skazani na śmierć, mimo że ucieczki próbowało trzech. Wybór był przypadkowy. Jednym z wybranych okazał się Franciszek Gajowniczek, który nie potrafił zapanować nad emocjami. Wybuchł płaczem, ponieważ jako ojciec dwóch synów – Bogdana i Janusza – zdawał sobie sprawę, że już nigdy ich nie zobaczy. W tym momencie z szeregu więźniów wystąpił jeszcze jeden mężczyzna. Był to ogromnie odważny akt, ponieważ reakcja esesmanów na takie wykroczenie z reguły była bardzo gwałtowna. Mężczyzna jednak po niemiecku zwrócił się do komendanta i poprosił o możliwość zastąpienia tego płaczącego mężczyzny. Był to Rajmund Kolbe, polski franciszkanin, niski, wątły, z charakterystycznymi okrągłymi okularami. Numer 16670. Mimo że naziści nie tolerowali księży, Fritzscha jakoś poruszył akt odwagi Kolbego na tyle, że zgodził się na tę zamianę. Oczywiście nie okazał emocji, natomiast pozwolił na zastąpienie numeru Gajowniczka numerem Kolbego. Wybranych więźniów odprowadzono do tzw. Bloku Śmierci, czyli bloku 13. Karą była śmierć głodowa. Szczepański w tym momencie eseju zaznacza, że całą historię koloryzowano, dopisując Kolbemu słowa: „Jam katolicki ksiądz polski, jam stary, weź mnie na śmierć za niego, boć to jest przyszłość narodu polskiego”. Rozmowa nie odbyła się po polsku, nie była ani patetyczna, ani emocjonalna, co oczywiście nie odbiera heroizmu aktowi Kolbego. Zdaniem autora jednak nadmierne koloryzowanie samej historii jest zupełnie zbędne. Szczepański swoją uwagę zwraca w stronę samej decyzji komendanta, która była wyjściem poza obozowy reżim, którego jednym z celów było wyplewienie jakiegokolwiek braterstwa między ludźmi. Nie mogło być mowy o aktach dobroci, pomocy, sama śmierć miała zaś być anonimowa, bezwzględna. Szczególnie mocno poniżani zaś byli wszyscy, którzy w obozie starali się dalej być głosicielami praw moralnych czy humanitaryzmu. Tym bardziej więc zgoda na prośbę Kolbego wydaje się zaskakująca. Szczepański sugeruje jednak, że być może w ten sposób Fritzsch chciał pokazać bezsensowność takich aktów heroizmu. Zupełnie nie przewidział natomiast konsekwencji swojej decyzji. Zakładał, że o polskim księdzu nikt nie będzie pamiętał. Stało się jednak zupełnie inaczej, a Kolbe został ogłoszony świętym. W końcu Fritzsch mógł zakładać, że nikt ze świadków nie przeżyje obozu. Szczepański wraca jeszcze do samej śmierci Kolbego. Mimo że miał on tylko jedno płuco i był bardzo słaby, przetrwał w komorze najdłużej. Konał bardzo powoli, więc w końcu zdecydowano się podać mu uśmiercający zastrzyk. Szczepański wspomina, że tego rodzaju śmierć jest wyjątkowo okrutną torturą, ponieważ pozbawia człowieka jakiekolwiek godności. Kolbe w tym trudnym doświadczeniu znalazł jeszcze w sobie siłę, aby innym nieść pocieszenie, śpiewając i modląc się. Rajmund Maksymilian Maria Kolbe zmarł 14 sierpnia 1941 roku. Jego ciało spalono w krematorium. Franciszek Gajowniczek przeżył obóz, następnie trafił do Sachsenhausen, gdzie doczekał wyzwolenia przez Amerykanów. Kolbe został beatyfikowany jako pierwszy Polak po II wojnie światowej. Na jego beatyfikacji byli Prymas Wyszyński, Karol Wojtyła i ocalony przez Kolbego Franciszek, który dożył 94 lat.",
        "Author": "Sofokles",
        "ReleaseDate": "0001",
        "Genre": "Dramat, Literatura starożytna, Tragedia"
    },
    {
        "title": "Treny",
        "content": "\\hTren I - interpretacja - (Wszytki płacze, wszytki łzy Heraklitowe…)\\h Podmiot liryczny, którym jest ojciec zmarłej Orszulki, mówi o tym, że w jego domu zagościł ogromny smutek (żale, frasunki, rąk łamania) i rozpacz po śmierci dziecka. W trenie pojawiają się aluzje mitologiczne (łzy Heraklitowe, lamenty Simonidowe – odwołania do Heraklita z Efezu i Symonidesa z Keos, autorów utworów o tematyce żałobnej). Podmiot liryczny już na samym początku sygnalizuje czytelnikom, że głównym tematem cyklu trenów będzie właśnie smutek, ból, żal i rozpacz, a także opłakiwanie zmarłej córki i przeżywanie żałoby po jej stracie.  Orszulkę zabrała niepobożna śmierć – czyli śmierć niegodziwa, która przyszła – zdaniem zrozpaczonego ojca – wbrew bożej woli. Poeta porównuje śmierć do smoka, który wypatruje gniazda ptaków, by porwać z niego małe słowiki i je pożreć. Nad losem tych ptaków szczebioce ich ptasia matka – zupełnie tak, jak rozpaczają rodzice nad zmarłą Orszulką.  Ludzie mówią pogrążonemu w żałobie ojcu, że łzy i rozpacz są daremne (próżno płakać). Tymczasem on dowodzi, że podobnie jak daremne są łzy, tak samo daremne i marne (kruche, przemijalne) jest wszystko inne na tym świecie. W ludzkiej naturze leży szukanie tego, co przyjemne, a omijanie cierpienia. Jednak całe ludzkie życie jest błądzeniem. Na koniec poeta wyznaje, że nie wie, co przynosi większą ulgę – czy wyżalić się i opłakać stratę, czy też „mocować się” z tymi uczuciami i tłumić je w sobie.",
        "Author": "Jan Kochanowski",
        "ReleaseDate": "1580",
        "Genre": "Poezja, Literatura staropolska, Cykl żałobny"
    },
    {
        "title": "Tryptyk rzymski: medytacje",
        "content": "\\hStreszczenie szczegółowe\\h Tryptyk Rzymski podzielony jest na trzy części, z których każda posiada również rozdziały. I Strumień 1. Zdumienie Poeta podziwia przyrodę w swej naturalnej postaci. Pisze, że rytm górskiego potoku odkrywa przed nim „Przedwczesne Słowo”. Zadziwia go boskie milczenie wśród mnogości odgłosów natury. Zastanawia się, dokąd prąd niesie wodę potoku w rytmicznym ruchu.  Poeta rozmawia z potokiem. Pisze, że przemija tak jak on, po czym podaje w wątpliwość swoją tezę i zatrzymuje swoje rozważania. Zauważa, że to człowiek zdumiewa się nad strumieniem, nawiązując do Adama.  Poeta wskazuje, że to Adam był pierwszym człowiekiem, który szukał sensu i czuł właśnie zdumienie.  Porównuje zmienność ludzkiego zdumienia do fali, podkreślając, że aby spotkać się z Przedwczesnym Słowem, trzeba się zatrzymać i w nim szukać sensu.  2. Źródło Poeta pisze, że aby znaleźć źródło potoku, trzeba iść pod prąd. Prosi strumień o pomoc w odnalezieniu początku, porównując go do tajemnicy. Prosi o możliwość zwilżenia warg w źródlanej wodzie, jako czerpaniu ze źródła. II Medytacje nad „Księgą Rodzaju” na progu Kaplicy Sykstyńskiej 1. Pierwszy Widzący Poeta rozważa, kim jest Stwórca. Wskazuje na to, że Stwórca występuje w nieograniczonej przestrzeni i czasie. Pisze, że „Tajemnica początku rodzi się wraz ze słowem”, nawiązując do szukania go w potoku poprzedniej części Traktatu rzymskiego. Poeta mówi, że Stwórca widział to, co tworzył w czystej i doskonałej postaci. Porównuje „słowo” do niewidzialnego progu, który wyznacza granicę dziejów. Poeta stoi na progu Kaplicy Sykstyńskiej i podziwia dzieło Michała Anioła, chwaląc jego umiejętność przedstawienia za pomocą obrazu tego, co zawarte jest w Księdze Rodzaju. Pisze, że Michał Anioł napisał tu Księgę Rodzaju z pomocą kolorów i niekończącego się zdziwienia. Poeta opisuje obraz, w którym widać początek wyłaniający się z niebytu i podkreśla, że najbardziej wymowny jest Kres i Sąd, przed którym każdemu przyjdzie stanąć.  2. Obraz i podobieństwo Poeta pyta, czy to możliwe by Bóg stworzył człowieka na swoje podobieństwo. Po odpowiedź odsyła do obrazu Michała Anioła, który w mistrzowski sposób połączył ze sobą początek i kres.  On W kolejnych wersach poeta pisze o doskonałości Stwórcy, którą odnajdujemy we wszystkim, co stworzył, a co nas otacza.  Człowiek (ja) Twierdzi, że człowiek także jest bardzo dobry i nawet dzieje ludzkości, nie są w stanie przysłonić prawdy o obrazie i podobieństwie.  Michał Anioł Wreszcie pochwala Michała Anioła za genialne ujęcie słów Księgi Rodzaju. Pisze, że również Stwórca, widząc ten obraz, uznaje go za bardzo dobry tak, jak swoją pracę nad stworzeniem człowieka. Oni Adam i Ewa byli doskonali na obraz i podobieństwo Boże. Poeta pyta, jak się z tym czuli i czy nie chcieliby się znów w tym stanie odnaleźć, ponieważ taki jest realny obraz człowieka, który prawdziwie żyje tylko w Bogu. Pisze, że Michał Anioł, wychodząc z Watykanu, zostawił klucz, w którym „niewidzialne wyraża się w widzialnym”. Tym samym potwierdza, że artysta bardzo trafnie przestawił słowa pisma, które mogłyby być trudne do wyobrażenia. 3. Prasakrament Pod postacią prasakramentu kryje się Stwórca, ale także Komunia Osób, żyjących w prawdzie, dobru i pięknie. Poeta pisze, że Bóg przedstawił nam swój wizerunek, tworząc człowieka na swe podobieństwo. To dlatego w dziele Michała Anioła Bóg jawi się jako wszechmocny starzec, podobny przecież do Adama. Pierwsi ludzie z kolei są nadzy, ale nie czują wstydu do momentu popełnienia grzechu. Zostaje tu podkreślone, że życie w czystości pozwala dotrzeć do źródła.  Kolejne wersy mówią o jedności kobiety i mężczyzny, małżeństwie i rodzicielstwie, jako o największej odpowiedzialności oraz sięganiu do źródeł i początku. Spełnienie – Apokalipsis Poeta pisze, że kres jest niewidzialny, ale artyście udało się go wyrazić pod postacią Sądu, który przyjmuje błogosławionych, a odsyła przeklętych. W ten sam sposób przez Sąd przechodzą kolejne pokolenia ludzi: na świat przychodzą nadzy i nadzy kończą życie. Zaznacza jednak, że nie cały człowiek umiera, a pozostaje jego niezniszczalna cząstka. 4. Sąd Sąd jest dobrze widoczny w obrazie artysty i jednocześnie najważniejszy. To przed nim staje niezniszczalna cząstka człowieka. Poeta przypomina, że Adam pojął, że jest nagi po zjedzeniu jabłka. To dziedzictwo (grzechu pierworodnego) niosą ze sobą przed Sąd kolejne pokolenia.  Posłowie Pod sklepieniem wypełnionym obrazem Michała Anioła zbiera się konklawe, jako ci, którzy odpowiedzialni są z Piotrem za klucze do Królestwa. Konklawe odbywa się zatem pod okiem wszechwidzącego Boga. Poeta wspomina konklawe swojego poprzednika i to, na którym sam został wybrany na Papieża. Po jego śmierci odbędzie się tu kolejne konklawe, a obraz Początku i Kresu oraz Sądu pomoże kardynałom we wskazaniu właściwego następcy. III Wzgórze w krainie Moria 1. Ur w ziemi chaldejskiej Poeta pisze o czasie, gdy ludzie prowadzili wędrowny tryb życia i osiedlali się tam, gdzie była woda i żyzna gleba pod uprawy.  Zastanawia się, czy Abram czuł smutek opuszczając Ur w ziemi chaldejskiej, czy bez wahania ruszył za Głosem.  Głos obiecał Abramowi liczne potomstwo, podczas gdy bohater bezskutecznie przez lata starał się o dziecko ze swą małżonką. 2. Tres vidit et unum adoravit Poeta zastanawia się, kim jest Głos. Abram rozpoznał w nim Boga, choć Głos brzmiał jak słowa wymawiane przez ludzi. Pewnego dnia odwiedziło Abrama Trzech Przybyszów, lecz on rozpoznał w nich Głos Boga i rok później cieszył się wraz z żoną z narodzin syna, choć oboje byli już w podeszłym wieku. Bóg nadał Abramowi imię Abraham, co znaczy „Ten, który uwierzył wbrew nadziei”. Poeta pisze, że ludzie sami tworzyli sobie bogów w Egipcie, Helladzie czy Rzymie. Abraham, jako jedyny uwierzył temu Bogu, który jest i posłuchał jego Głosu, zapraszał do swego namiotu i proponował gościnę. Jedyny prawdziwy Bóg przyszedł do Abrahama i objawił mu „Tajemnicę zakrytą od założenia świata”. 3. Rozmowa ojca z synem w krainie Moria Abraham od trzech dni idzie z synem Izaakiem na wzgórze, by złożyć ofiarę Bogu. Syn dziwi się, że nie mają ze sobą żertwy (ofiary), ale nie pyta o nią ojca. Abraham nie ma odwagi, by powiedzieć synowi, że to on ma być ofiarą, zgodnie z tym, co nakazał mu zrobić Bóg. Abraham w milczeniu już wyobraża sobie, jak zabija swojego długo wyczekiwanego syna na stosie. Bóg dał mu upragnione dziecko i teraz je zabiera. Abraham nie wie, że Bóg w ostatniej chwili zatrzyma jego rękę i syn będzie żył, a Abraham będzie ojcem narodów. Wzgórze w krainie Moria jest oczekiwaniem, ponieważ tu, ma zostać odkryta tajemnica.  4. Bóg Przymierza Dzięki Abrahamowi i jego historii Bóg odkrywa swoją tajemnicę ludziom. Dziś odwiedzamy miejsca pobytu Abrahama w poszukiwaniu obietnicy i „by dotrzeć do początku Przymierza”. Bóg na przykładzie ofiarności Abrahama pokazuje, że wiara wbrew nadziei ma sens i ta wiara daje życie wieczne. W ten sposób zostało zawarte Przymierze.",
        "Author": "Jan Paweł II",
        "ReleaseDate": "2003",
        "Genre": "Poezja"
    }
]